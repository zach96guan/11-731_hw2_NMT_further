<doc id="118818" url="https://af.wikipedia.org/wiki?curid=118818" title="Doeltreffende energiegebruik">
Doeltreffende energiegebruik

Doeltreffende energiegebruik, soms net genoem energiedoeltreffendheid, het ten doel om die hoeveelheid energie te verminder wat nodig is om voorsiening te maak vir produkte en dienste. Om 'n huis te isoleer byvoorbeeld, kan minder verhittings- en verkoelingsenergie gebruik om 'n gemaklike temperatuur te handhaaf. Die installering van buisligte, LED-ligte of natuurlike dakvensters verminder die hoeveelheid energie wat nodig is om dieselfde vlak van beligting te bereik as met die gebruik van tradisionele gloeilampe. Verbeterings in energiedoeltreffendheid word oor die algemeen bereik deur 'n meer doeltreffende tegnologie of produksieproses te gebruik of deur die toepassing van algemeen aanvaarde metodes om energieverliese te verminder.

Daar is baie motiverings om energiedoeltreffendheid te verbeter. Verminderde energiegebruik verminder die koste van energie en kan lei tot kostebesparing vir verbruikers as dit vergoed vir addisionele koste met die implementering van 'n energiedoeltreffende tegnologie. Die vermindering van energiegebruik word ook gesien as 'n oplossing vir die probleem van die vermindering van kweekhuisgasse. Volgens die Internasionale Energie-Agentskap, kan verbeterde energiedoeltreffendheid in geboue, industriële prosesse en vervoer die wêreld se energiebehoeftes in 2050 met 'n derde verminder en help met die beheer van die wêreldwye vrystelling van kweekhuisgasse.

Energiedoeltreffendheid en hernubare energie is die twee pilare van 'n volhoubare energiebeleid en het 'n hoë prioriteit in die volhoubare energie-hiërargie. In baie lande word energiedoeltreffendheid ook gesien as 'n nasionale sekuriteitsvoordeel omdat dit die vlak van energie-invoere uit die buiteland kan beperk en die tempo waarteen binnelandse energiehulpbronne uitgeput word, kan vertraag.

Energiedoeltreffendheid het bewys dat dit 'n koste-effektiewe strategie is vir die opbou van die ekonomie sonder om noodwendig die energieverbruik te verhoog. Die staat van Kalifornië het byvoorbeeld begin met die implementering van energiedoeltreffende maatreëls in die middel-1970's, insluitend boukodes en standaarde vir toestelle wat streng doeltreffendheid vereis. Gedurende die jare daarna het Kalifornië se energieverbruik op dieselfde vlak per capita basis gebly, terwyl die nasionale verbruik in die VSA verdubbel het. As deel van sy strategie het Kalifornië 'n "laai-orde" geïmplementeer vir nuwe energiehulpbronne wat energiedoeltreffendheid eerste geplaas het, hernubare elektrisiteitsvoorsiening tweede, en nuwe fossielaangedrewe kragstasies laaste. State soos Connecticut en New York het kwasi-openbare Green Banks geskep om residensiële en kommersiële gebou-eienaars te help om energiedoeltreffende opgraderings te finansier wat uitlaatgasse verminder en verbruikerskoste sny. 

Lovin se Rocky Mountain Institute wys daarop dat in industriële instellings daar volop geleenthede is om 70% - 90% te spaar van die energie en koste vir beligting, waaier- en pompstelsels; 50% vir elektriese motors, en 60% op gebiede soos verwarming, verkoeling, kantoortoerusting en toestelle. Die Amerikaanse Departement van Energie het gesê daar is die potensiaal om tot soveel as 90 miljard kWh te bespaar deur die verhoging van huishoudelike energiedoeltreffendheid.

'n Verslag wat in 2006 deur die McKinsey Global Institute gepubliseer is, beweer "daar is voldoende ekonomies-lewensvatbare geleenthede vir die verbetering van energieproduktiwiteit wat die groei van die globale energie-aanvraag tot minder as 1 persent per jaar kan beperk" - minder as die helfte van die 2.2 persent gemiddelde verwagte groei tot 2020 in 'n gewone scenario. Energieproduktiwiteit meet produksie en kwaliteit van goedere en dienste per eenheid van die energie-insette. Dit kan kom van beide die vermindering van die hoeveelheid energie wat nodig is om iets te produseer, of van die verhoging van die hoeveelheid of gehalte van goedere en dienste wat dieselfde hoeveelheid energie benodig.

Die "Vienna Climate Change Talks 2007" verslag wys uit "that energy efficiency can achieve real emission reductions at low cost."

Moderne toestelle soos ys/vrieskaste, stowe, skottelgoedwassers, wasmasjiene en droërs gebruik aansienlik minder energie as ouer toestelle. Die installering van 'n wasgoedlyn sal help om die droër minder te gebruik. Huidige energiedoeltreffende yskaste gebruik byvoorbeeld 40 persent minder energie as konvensionele modelle in 2001. Na aanleiding hiervan is bereken as alle huishoudings in Europa hul meer as tien-jaar-oue toestelle vervang met nuwes, 20 miljard kWh elektrisiteit jaarliks gespaar kan word, wat beteken dat  vrystelling met byna 18 miljard kg koolstof verminder kan word. In die VSA is dit 17 miljard kWh elektrisiteit en(1.2×10 kg) CO. Volgens 'n 2009 studie van McKinsey & Company is die vervanging van ou toerusting een van die mees doeltreffende globale maatreëls om kweekhuisgasse te verminder.Moderne kragbestuurstelsels verminder ook energieverbruik deur toestelle wat aan is, maar nie gebruik word nie, af te skakel of hulle na 'n sekere tyd na 'n lae-energie af te stel.

Geboue is belangrik vir verbeteringe in energiedoeltreffendheid regoor die wêreld, as gevolg van hul rol as belangrike energieverbruikers. Die kwessie van die energiegebruik in geboue is egter nie eenvoudig nie, omdat die binnenshuise toestande wat bereik kan word met energiegebruik baie wissel. Die maatreëls wat geboue gerieflik maak, soos beligting, verhitting, verkoeling en ventilasie, gebruik alles energie. Die vlak van energiedoeltreffendheid in 'n gebou word tipies gemeet deur die verbruikte energie te deel met die vloeroppervlakte van die gebou wat dan die spesifieke energieverbruik (SEC) gee.

Die probleem is egter meer kompleks, want boumateriaal het inherente energie. Aan die ander kant kan energie herwin word van die materiaal wanneer die gebou afgebreek word deur die hergebruik van materiaal of om dit te brand vir energie. Wanneer die gebou in gebruik is kan die binnenshuise toestande wissel, wat tot hoër en laer kwaliteit binnenshuise omgewings lei. Die algehele doeltreffendheid word geraak deur die gebruik van die gebou: is dit meestal beset en word ruimtes doeltreffend gebruik? Dit is selfs voorgestel dat vir 'n meer volledige berekening van energiedoeltreffendheid, SEC gewysig moet word om die volgende faktore in te sluit:  

'n Gebalanseerde benadering tot die energiedoeltreffendheid in geboue moet dus meer omvattend wees. Kwessies soos die kwaliteit van die binnenshuise omgewing en doeltreffendheid van die ruimtegebruik moet ingereken word. Die maatreëls wat gebruik moet word om energiedoeltreffendheid te verbeter kan baie verskillende vorme aanneem.  Sommiges het verskillende funksies om die binnenshuise toestande te verbeter sowel as energiegebruik te verminder, soos die verhoogde gebruik van natuurlike lig.

'n Gebou se ligging en omgewing speel 'n belangrike rol in die regulering van die temperatuur en beligting. Bome, heuwels en landskapargitektuur kan skaduwee bied en die wind afskerm. Met die ontwerp van geboue in 'n koeler klimaat kan die hoeveelheid son (hitte-energie) binne-in die gebou vermeerder word deur suidaansig vensters in die noordelike halfrond en noordaansig vensters in die suidelike halfrond. Noukeurige ontwerp van die gebou, insluitend energiedoeltreffende vensters, goed verseëlde deure, termiese isolasie van mure, kelder betonblaaie en fondasies kan hitteverlies verminder met 25 tot 50 persent.

Donker dakke kan tot 39 °C (70 °F) warmer word as die meeste weerkaatsende wit oppervlaktes. Hulle stuur van hierdie bykomende hitte in die gebou in. Studies in die VSA het getoon dat liggekleurde dakke 40 persent minder energie gebruik vir verkoeling as geboue met donkerder dakke. Wit dakstelsels stoor meer energie in sonnige klimate. 

Behoorlike plasing van die vensters en dakvensters sowel as die gebruik van argitektoniese kenmerke wat lig in 'n gebou weerkaats, kan die behoefte vir kunsmatige beligting verminder. 'n Studie het bepaal die toename in die gebruik van natuurlike beligting het produktiwiteit in skole en kantore verhoog.  Fluoresseerligte gebruik twee-derdes minder energie en kan 6 tot 10 keer langer hou as gewone gloeilampe. Nuwer fluoresseerligte produseer 'n natuurlike lig, en in die meeste gevalle is hulle koste-effektief, ongeag hul hoër aanvanklike koste.

Energiedoeltreffende gebou-ontwerp kan insluit die gebruik van lae-koste infrarooiligte wat afskakel wanneer areas soos toilette, gange en selfs kantoorgebiede nie in gebruik is nie. Daarbenewens kan ligeenheidsvlakke gemonitor word met behulp van dagligsensors wat gekoppel is aan die gebou se beligtingskema. Met inagneming van die natuurlike lig kan dit aan/af geskakel word of na vooraf gedefinieerde vlakke dowwer gestel word om sodoende die verbruik te verminder. Die gebou se bestuurstelsel skakel alles saam in een gesentraliseerde rekenaar om die hele gebou se beligting- en kragvereistes te beheer.

In 'n studie is bevind dat doeltreffende huishoudelike kragverbruik 'n groot impak het op die besluite wat in die kragsektor gemaak word.

Die keuse van die ruimte wat verwarming- of verkoelingstegnologie moet gebruik in geboue kan 'n beduidende impak op energiegebruik en doeltreffendheid hê. Die vervanging van 'n ouer gasoond met 'n nuwe, 95% doeltreffende een, sal dramaties bydra tot minder energiegebruik, minder koolstof en die winter se natuurlike gasuitgawes aansienlik verminder. Grondbron hittepompe kan selfs meer energiedoeltreffend en koste-effektief wees. Hierdie stelsels gebruik pompe en kompressors om koelmiddel op 'n termo-dinamiese siklusbeweging teen sy natuurlike vloei van warm na koud te pomp met die doel om hitte na 'n gebou oor te dra vanuit die groot termiese reservoir vervat in die nabygeleë grond. Die eindresultaat is dat die hittepomp vier keer minder elektriese energie gebruik om 'n gelyke hoeveelheid hitte te lewer as 'n elektriese verwarmer. Nog 'n voordeel van 'n grondbron hittepomp is dat dit omgekeer kan word in die somer en die lug kan afkoel deur die oordrag van hitte van die gebou na die grond. Die nadeel van grondbron hittepompe is hul aanvanklike hoë kapitale koste, maar dit kan verhaal word binne vyf tot tien jaar as gevolg van die laer energiegebruik.

Slimmeters word stadigaan meer in gebruik geneem deur die kommersiële sektor vir inligting van personeel en vir interne moniteringdoeleindes van die gebou se energiegebruik in 'n dinamiese aanbiedingsformaat. Die gebruik van gehalte kragontleders kan ingestel word om 'n bestaande gebou te evalueer vir gebruik, pieke, swel en onderbrekings om uiteindelik die gebou meer energiedoeltreffend te maak.


</doc>
<doc id="118819" url="https://af.wikipedia.org/wiki?curid=118819" title="Mana Pools">
Mana Pools

Mana Pools is 'n deel van die benedestroom van die Zambezirivier in Zimbabwe. Na elke reënseisoen verander die alluviale gebied (sedimentasie wat deur die rivier afgeset word) in groot mere. As hierdie mere stadig opdroog en kleiner word, trek die gebied talle groot diere (waaronder olifante, buffels, luiperds en jagluiperds) wat op soek is na water. Dit maak dit een van die beste plekke in Afrika om grootwild te sien.

Die woord "mana" beteken "vier" in die Shona-taal. Dit verwys na die vier groot permanente mere in hierdie gedeelte van die Zambezi.

In 1984 is Mana Pools, saam met die safarigebiede Sapi en Chewore, op Unesco se lys van wêrelderfenisgebiede geplaas.



</doc>
<doc id="118821" url="https://af.wikipedia.org/wiki?curid=118821" title="Verbruikerisme">
Verbruikerisme

Verbruikerisme is 'n maatskaplike en ekonomiese orde en ideologie wat die aanskaf van goedere en dienste in steeds toenemende hoeveelhede aanmoedig.

Verbruikerisme verwys soms na die antropologiese en biologiese verskynsel van mense wat goedere koop en materiale verbruik wat hulle basiese behoeftes oorskry, en as sulks kan dit in enige samelewing insluitend antieke beskawings (bv. Antieke Egipte en Antieke Rome) gesien word. Die konsep van verbruikerisme word egter gewoonlik gebruik om na die histories spesifieke stel verhoudings tussen produksie en uitruiling te verwys wat uit die spesifieke maatskaplike, politieke, kulturele en tegnologiese konteks van die laat 19de- en vroeë 20ste-eeuse kapitalisme verrys het, met meer sigbare wortels in die maatskaplike transformasies van die 16de-, 17de- en 18de-eeuse Europa.

Die verbruikersamelewing het in die laat sewentiende eeu verrys en het deur die loop van die agtiende eeu geïntensiveer. Terwyl daar beweer word dat die verandering deur die groeiende middelklas voortgedryf is wat nuwe idees oor die verbruik van weeldeartikels aangegryp het, is daar kritici [wie?] wat redeneer dat verbruikerisme 'n politieke en ekonomiese noodsaaklikheid vir die reproduksie van kapitalistiese mededinging vir markte en winste was. Volgens die meer positiewe middelklasbeskouing behels hierdie revolusie die groeiende konstruksie van reuse plattelandse landgoedere spesifiek ontwerp vir gerief en die toenemende beskikbaarheid van weeldeartikels wat op 'n groeiende mark gerig was. Dit het suiker, tabak, tee en koffie ingesluit.

Kritici redeneer dat kolonialisme 'n dryfkrag van verbruikerisme was, maar hulle beklemtoon voorraad in plaas van aanvraag as motiverende faktor. 'n Toenemende hoeveelheid eksotiese invoerprodukte sowel as plaaslik vervaardigde produkte moes deur dieselfde aantal mense verbruik word wat voorheen veel minder verbruik het as wat nou nodig geword het.

Grondeienaars en welgestelde handelaars het hulle in Londen gaan vestig en 'n kultuur van weelde en verbruik geskep wat stelselmatig oor die sosio-ekonomiese kloof versprei het. Markte het uitgebrei namate winkelsentrums, soos die New Exchange, in 1609 deur Robert Cecil in die Strand oopgemaak is. Winkels het nou plekke geword waar Londenaars mekaar ontmoet en gekuier het, en het naas teaters gewilde bestemmings geword.

Daar was groei in industrieë soos glasmakery en syvervaardiging, en baie pamflette was daarop gemik om die klein sondetjies van weeldeartikels ter wille van die groter publieke welsyn te regverdig. Hierdie destyds verregaande denkrigting het groot kontroversie veroorsaak met die publikasie van Bernard Mandeville se invloedryke "Fable of the Bees" in 1714, waarin hy redeneer dat 'n land se welvaart uiteindelik in die eiebelang van die verbruiker gewortel is.

Reklame vervul 'n kardinale rol in die totstandkoming van 'n verbruikersamelewing; goedere word deur verskeie platforms op amper elke gebied van die lewe bemark en versterk die boodskap dat die kyker een of ander produk benodig. Verbruikerisme word in detail in die handboek, Media in Everday Life, bespreek. Die outeur skryf: "Verbruikerisme is deeglik geïntegreerd met die daaglikse lewe en die visuele kultuur van die samelewing, dikwels op maniere waarvan ons nie bewus is nie" (Smulyan 266). Reklame verander saam met verbruikers ten einde met hulle teiken tred te hou; hulle behoeftes en hulle onbewustelike assosiasies met handelsmerke en produkte word geïdentifiseer. Mediums waardeur individue aan advertensies blootgestel word, is deurlopend besig om te verander en te groei; bemarkers probeer in voeling bly met hulle mark en maak gedurig aanpassings ten einde hulle aandag te behou. Groot reklameborde is byvoorbeeld begin gebruik toe motors die primêre vervoermiddel geword het, en hulle is ontwerp om enkele besonderhede oor 'n handelsmerk of 'n treffrase te verskaf wat 'n bestuurder raaksien, herken en onthou (Smulyan 273).
In die 21ste eeu is daar 'n intense fokus op tegnologie en digitalisering van die kultuur. Baie reklame geskied deur middel van gekombineerde veldtogte deur verskeie mediums wat dit bykans onmoontlik maak om boodskappe te ignoreer. Aram Sinnreich skryf oor die verhouding tussen aanlyn adverteerders en uitgewers en hoe dit deur die digitalisering van media versterk word, aangesien verbruikers se data deurlopend deur hulle aanlyn aktiwiteit versamel word (Sinnreich 3). Op hierdie manier word verbruikers op grond van hulle soektogte gebombardeer met inligting oor meer goedere en dienste wat hulle uiteindelik mag nodig kry.

In die 18de eeu het stygende welvaart en maatskaplike mobiliteit die hoeveelheid mense met besteebare inkomste laat toeneem. Belangrike verskuiwings het die bemarking van goedere vir individue in plaas van die huishouding ingesluit. Produkte was nou statussimbole, soos in veranderende modes gesien kan word, en gewild op grond van estetiese waarde in plaas van bruikbaarheid. Die pottebakker en intrepreneur, Josiah Wedgwood, het raakgesien hoe aristokratiese modeneigings, wat self aan periodiese rigtingveranderings onderwerp was, stelselmatig deur die samelewing gefiltreer het. Hy het die weg gebaan vir die gebruik van bemarkingstegnieke om die rigting van heersende smake en voorkeure te beïnvloed en manipuleer sodat sy produkte deur die adel aangeneem is. Dit was net 'n kwessie van tyd voordat sy ware deur die middelklas opgeraap is. Sy voorbeeld is deur ander vervaardigers van 'n wye verskeidenheid produkte gevolg en die verspreiding en belangrikheid van verbruiksmodes het stelselmatig al hoe belangriker geword.

Die Industriële Revolusie het die beskikbaarheid van verbruiksgoedere dramaties laat toeneem, maar dit was steeds hoofsaaklik op die kapitaalgoederesektor en industriële infrastruktuur gefokus (i.e., mynbou, staal, olie, vervoernetwerke, ens.). Die koms van die afdelingswinkel het 'n paradigmaverskuiwing in die inkopie-ervaring verteenwoordig. Vir die eerste keer kon kopers 'n verstommende verskeidenheid produkte op een plek koop en inkopies het 'n gewilde ontspanningsaktiwiteit geword. Waar die norm voorheen die skaarste van hulpbronne was, het die Industriële era 'n ongeëwenaarde ekonomiese situasie geskep. Vir die eerste keer in die geskiedenis was produkte in ongekende hoeveelhede teen uiters lae pryse beskikbaar, met die gevolg dat dit binne feitlik almal in die geïndustrialiseerde Weste se bereik was.

Met die aanbreek van die 20ste eeu het die gemiddelde werker in Wes-Europa of die Verenigde State steeds ongeveer 80-90% van sy inkomste aan voedsel en ander noodsaaklikhede bestee. Ware verbruikerisme sou egter deur massaproduksie en -verbruik aangemoedig word, waarvan Henry Ford, die Amerikaanse motorvervaardiger, 'n belangrike voorbeeld is.

Navolging is 'n wesenlike komponent van 21ste eeuse verbruikerisme. Verbruikers toon oor die algemeen 'n neiging om persone wat 'n hoër posisie op die sosiale leer beklee, na te volg. Die behoeftiges wil die welgesteldes naboots, en die welgesteldes probeer om beroemdes en ander ikone na te doen. Die bemarking van produkte deur beroemdes dien as bewys van die moderne verbruiker se begeerte om produkte te koop om beroemdes of persone met 'n hoër status na te volg.

Sedert die aanvang van verbruikerisme is daar verskeie individue en groepe wat doelbewus 'n alternatiewe leefstyl nastreef. Hierdie bewegings bevind hulle op 'n spektrum van gematigde lewenstyle soos die voer van 'n eenvoudige bestaan, ekobewuste inkopies, die koop van plaaslike produkte, tot "Freeganism" wat op die uiterste punt van die spektrum lê.

Kritici van verbruikerisme redeneer dat baie luukshede en onnodige verbruikersprodukte as 'n sosiale meganisme dien waarmee mense eendersdenkende individue deur die vertoon van soortgelyke produkte identifiseer. Sommige mense glo dat verhoudings met 'n produk of handelsmerk 'n plaasvervanger vir die gesonde menseverhoudings is wat in samelewings ontbreek. 'n Kulturele heerskappy word geskep en vorm deel van 'n algemene proses van sosiale beheer in die moderne samelewing. Kritici van verbruikerisme wys dikwels daarop dat verbruikersamelewings meer geneig is om die omgewing te beskadig, tot aardverwarming by te dra en hulpbronne teen 'n vinniger tempo as ander samelewings uit te put. Dr. Jorge Majfud sê: "Om omgewingsbesoedeling te probeer verminder sonder om verbruikerisme te verminder, is soos om dwelmhandel te beveg sonder om dwelmverslawing te beveg."

Volgens syfers wat deur William Rees by die jaarlikse vergadering van die Ekologiese Vereniging verskaf is, verbruik die samelewing 30% meer stowwe as wat volhoubaar uit die wêreld se hulpbronne geput kan word. Rees het verder gesê dat 85 lande hulle plaaslike "biokapasiteite" tans oorskry, en vir hulle gebrek aan plaaslike stowwe vergoed deur die voorrade van ander lande uit te put wat weens hulle laer verbruik oor 'n surplus stowwe beskik.

Verder is teoretici begaan oor die plek wat kommoditeite in persone se definisie van die self inneem. Mediateoretikus Straut Ewen het die term "kommoditeitself" geskep ten einde 'n identiteit te beskryf wat deur verbruiksgoedere gedefinieer word. Mense word byvoorbeeld dikwels as PC- of Mac-gebruikers geïdentifiseer, of definieer hulleself as 'n Coke- in plaas van 'n Tab-drinker. Die uitvinding van die kommoditeitself is 'n dryfkrag van verbruikersamelewings wat teer op die diep, menslike behoefte om betekenis aan die self te gee.

Nie alle anti-verbruikeriste is teen verbruik self gekant nie, maar hulle spreek hulle uit teen die verbruik van hulpbronne wat omgewingsvolhoubaarheid oorskry.
Jonathan Porritt skryf dat verbruikers dikwels onbewus is van die negatiewe impak wat die vervaardiging van moderne ware en dienste op die omgewing het.




</doc>
<doc id="118823" url="https://af.wikipedia.org/wiki?curid=118823" title="Safari (ekspedisie)">
Safari (ekspedisie)

'n Safari is 'n jag-, foto- of filmekspedisie. Die woord kom van Swahili, waar dit "lang reis" beteken. Dit is uiteindelik weer van die Arabiese woord "سفر" (safar) ontleen, wat "reis" beteken.

Tydens 'n jagsafari reis die jagter, alleen of deur helpers vergesel, 'n aantal dae of weke deur die bos of woud om grootwild te jag. Die diere wat geskiet word se koppe word opgestop of julle velle gebrei en as trofeë geneem (sien taksidermie).

Deesdae word die term "safari" algemeen gebruik om na ritte in Afrika se wildparke te verwys. Tydens hierdie ritte besigtig die toeriste die diere in hul natuurlike habitat. Sulke safari's word gewoonlik deur 'n veldwagter gelei, wat die besoekers oor die veld en natuurlewe vertel. Die meeste diere word gewoonlik teen sonop of laatmiddag voor sononder gesien. Tydens hierdie ritte kan die diere met 'n kamera of video-opnemer afgeneem word.

Die term word ook gebruik om ander ekspedisies aan te dui, soos 'n safari na die Noordpool.


</doc>
<doc id="118824" url="https://af.wikipedia.org/wiki?curid=118824" title="Ducati">
Ducati

Ducati Motor Holdings S.p.A. is 'n Italiaanse maatskappy wat motorfietse ontwerp en vervaardig, met sy hoofkwartier in Bologna, Italië. Ducati word besit deur die Duitse motorvervaardiger Audi deur middel van sy Italiaanse filiaal Lamborghini, wat beide weer besit word deur die Volkswagen Groep.

Ducati is die beste bekend vir sy hoëprestasiemotorfietse gekenmerk deur grootkapasiteit vierslag, 90° V-tweelingenjins met 'n desmodromiese klepontwerp. Ducati verwys na hierdie opset as 'n L-tweeling, want een silinder is vertikaal, terwyl die ander horisontaal is, en lyk soos 'n letter "L".

Moderne Ducatis bly onder die dominante prestasiemotorfietse wat vandag beskikbaar is deels as gevolg van die desmodromiese klepontwerp, wat reeds in sy 50ste jaar van gebruik is.



</doc>
<doc id="118825" url="https://af.wikipedia.org/wiki?curid=118825" title="Ducati Monster">
Ducati Monster

Die Ducati Monster (Il Mostro genoem in Italiaans) is 'n spierfiets ontwerp deur Miguel Angel Galluzzi en vervaardig deur Ducati in Bologna, Italië sedert 1993. Dit is 'n sogenaamde "kaalfiets", wat gekenmerk word deur 'n blootgestelde enjin en raam. Die doelgerigte en deurdagte gebruik van 'n tralieraamwerk in die Ducati Monster is 'n integrale deel van die motorfiets se ontwerp wat vir beide estetiese en strukturele doeltreffendheid sorg.

In 2005 was verkope van die Monster vir meer as die helfte van Ducati se wêreldwye verkope verantwoordelik. Ducatimotorfietse gebruik byna uitsluitlik 90° V-tweelingenjins, wat hul die L-tweeling noem, met desmodromiese kleppe en 'n buisstaaltraliewerkraam, ontwerp deur Fabio Taglioni (1920-2001).

Die Monsterlyn het talle variasies oor die jare heen beleef, van intreevlak 400 cc fietse tot die top-van-die-lyn multiklep, waterverkoelde superbike-enjinweergawes, met soveel as nege verskillende Monsterweergawes in 'n enkele modeljaar. Die Monster se basiese eenvoud het dit ook 'n gunsteling platform vir persoonlike motorfietsbouers gemaak, soos te siene is by tentoonstellingskompetisies soos die Monsteruitdaging. Monsters was uiteindelik verantwoordelik vir twee-derdes of meer van Ducati se produksie-uitset.


</doc>
<doc id="118827" url="https://af.wikipedia.org/wiki?curid=118827" title="Short Sunderland">
Short Sunderland

Die Short Sunderland is 'n viermotorige Britse vliegboot en bomwerper wat tydens die Tweede Wêreldoorlog diens gedoen het en ook gebruik is tydens die Berlynse Lugbrug. Hierdie vliegtuig is die langsdienende vliegtuig ooit in die Britse Lugmag. Sy ontwerp is gebaseer op die C-klas "Empire"-vliegbote van "Imperial Airways". 

Die eerste prototipe (K 4774), ontwikkel na aanleiding van spesifikasie R.2/33, het op 16 Oktober 1937 sy nooiensvlug onderneem. Die vliegtuig was toegerus met 950 perdekrag Pegasus X motors. 

Die Sunderland Mk I is in 1938 begin vervaardig en was toegerus met Pegasus XXII motors, herontwerpte neus en masjiengewere in die stert. Op 3 September 1939 was veertig reeds in diens van Britse Lugmageskaders. Negentig Mk I's is uiteindelik vervaardig waarvan 15 deur Blackburn vervaardig is. Hulle het ook 43 Mk II's gebou vanaf die einde van 1941.

Die Mk II was toegerus met Pegasus XVIII motors wat oor tweefase-turbo-aanjaers beskik het, met 'n tweegeweer Botha-tipe dorsale skiettoring wat die geweerpoorte aan die kante vervang het, 'n verbeterde skiettoring in die stert en ASV radar. Omrede die operasionele gewig van die vliegboot begin toeneem het, is die bodem verbeter wat gelei het tot die Mk III model.

Die eerste Mk III het op 15 Desember 1941 die eerste keer gevlieg. Short Brothers het eindelik 280 Mk III's gebou en Blackburn 170. Die Koninklike Australiese Lugmag het geëksperimenteer met vier masjiengewere in die neus om duikbote en ander vliegtuie aan te val. Die eksperiment was so suksesvol dat die meerderheid Mk III's so toegerus was. Dit het aanleiding gegee dat die Duitsers die vliegtuig die "Stachelschwein" (ystervark) gedoop het.

Die Mk IV was 'n groter, swaarder model toegerus met 1,700 perdekrag Bristol Hercules motors, agt .50 masjiengewere en twee 20 mm kanonne. Slegs twee prototipes en agt produksiemodelle is vervaardig en het bekend gestaan as die Short Seaford. Hulle is later omgeskakel na passasiers vliegtuie vir "BOAC".

Die laaste militêre variant was die Mk V waarvan 100 deur Short Brothers en 50 deur Blackburn vervaardig is. Hulle was toegerus met 1,200 perdekrag Pratt & Whitney R-1830-90 Twin Wasps motors. Die ASV radar was ook verbeter. Hierdie model het in Februarie 1945 begin diens doen. Die Britse Lugmag het hulle in 1958 aan diens onttrek.

Na die Tweede Wêreldoorlog is 19 vliegtuie aan "Aéronavale" in Frankryk en 16 aan die Nieu-Seelandse Lugmag verskaf. Hulle het tot 1960 en 1966 onderskeidelik diens gedoen.

Hier is die besonderhede van die Mk I:


</doc>
<doc id="118828" url="https://af.wikipedia.org/wiki?curid=118828" title="Randstad">
Randstad

Die Randstad is 'n gebied in Nederland wat die grootste stede van die land omvat en wat grotendeels as een stad aan mekaar gegroei het. Dié gebied het ongeveer 8 miljoen inwoners.

Dit het ongeveer die vorm van 'n ring met Amsterdam in die noorde, Den Haag in die weste, Rotterdam in die suide en Utrecht in die ooste. Ander kleiner stede wat in hierdie megapolis opgeneem is, is Haarlem, Leiden, Delft, Dordrecht en Hilversum. Omrede die middel oorspronklik 'n veenmoeras was en dit moeiliker is om daar te bou, het die middel van die gebied, die "groene hart", minder ontwikkeling ondergaan. Dit geld ook vir die suidooste van die gebied.


</doc>
<doc id="118832" url="https://af.wikipedia.org/wiki?curid=118832" title="Safari">
Safari

Safari kan na een van die volgende verwys:



</doc>
<doc id="118833" url="https://af.wikipedia.org/wiki?curid=118833" title="SAFARI-1">
SAFARI-1

SAFARI-1 is 'n kernreaktor wat in 1965 vir kernfisika-navorsing in bedryf gestel is. Die reaktor word deur die Suid-Afrikaanse Kernenergiekorporasie (NECSA) by hul aanleg in Pelindaba, Suid-Afrika bedryf. Dit is 'n 20 MW ligte waterverkoelde, berillium-gereflekteerde, swembadtipe reaktor. Die reaktor is ontwerp om op verrykte uraan te loop. Die brandstof wat tans gebruik word is oorblyfsels van Suid-Afrika se buitewerkinggestelde kernwapens.

Die reaktor is in samewerking met die Amerikaanse Departement van Energie in die 1950's en '60's as deel van hulle "Atoms for Peace"-program gebou.

Beplanning vir die konstruksie van die reaktor het in 1960 begin, waarna dit tussen 1961 en 1965 gebou is. In Maart 1965 is die reaktor met 'n uitset van 6,75 MW geaktiveer. Die aanleg se uitset is aanvanklik deur die kapasiteit van die sekondêre koel-kring beperk. In 1968 is die sekondêre koel-kring opgegradeer en kon die uitset na 20 MW opgestoot word.

Aanvanklik het die reaktor op verrykte uraan wat deur die Verenigde State van Amerika verskaf is geloop. In 1975 is die uitvoer van verrykte uraan uit die VSA na Suid-Afrika gestaak, in protes teen Suid-Afrika se kernwapenprogram en die bou van die Valindaba Y-aanleg. Om beskikbare brandstof te bespaar, is die reaktor se uitset na 5 MW verminder en is die aanleg se bedryfsure dramaties ingeperk.

Die reaktor is in 1988 vir herstelwerk gesluit nadat 'n waterlek in die swembad ontdek is.

In 2005 is aangekondig dat die reaktor omgebou gaan word om lae-verrykte, in plaas van hoë-verrykte uraan, as brandstof te gebruik.

Een van Safari-1 se primêre funksies is die vervaardiging van radioisotope vir radio-farmakologiese gebruik in kerngeneeskunde, spesifiek vir die produksie van molibdeen-99.

Radioaktiewe isotope word deur NTP-radioisotope, 'n filiaal van die Suid-Afrikaanse Kernenergiekorporasie, versprei.


</doc>
<doc id="118834" url="https://af.wikipedia.org/wiki?curid=118834" title="Bomwerper">
Bomwerper

'n Bomwerper is 'n militêre vliegtuig wat gebruik word om teikens op die grond aan te val. Bomwerpers word ontwerp om die grootste moontlike bomvrag oor die grootste moontlike reikafstand te dra, en dan oor die teiken los te laat. Bomwerpers vlieg dikwels laag oor die grond om vyandelike radar te ontduik. Sodra die bomwerper al sy bomme laat val het, kan dit na die basis terugkeer om herlaai te word.

Die eerste bombardering vanuit 'n vliegtuig vind in 1911 tydens 'n Italiaanse aanval op die Ottomaanse Ryk plaas. Bomme is aanvanklik sommer met die hand uit die vliegtuig gegooi. Lugskepe is ook destyds ingespan om bomme oor die vyand te reën.

Die eerste doelgemaakte bomwerpers is tydens die Eerste Wêreldoorlog gebou. Hulle kon nie baie vinnig vlieg nie. As gevolg hiervan was hulle aan grondvuur blootgestel en kon hulle maklik deur vyandelike vegvliegtuie afgeskiet word. Om hiervoor te vergoed, is bomwerpers met masjiengewere toegerus en/of deur "vriendelike" vegvliegtuie vergesel.

Teen die Tweede Wêreldoorlog is strategiese bomaanvalle algemeen gebruik. Bomwerpers is deur groot spanne, soms soveel as 12 mense, beman. Gewoonlik het 'n bomwerper 'n vlieënier, 'n mede-vlieënier (navigator), 'n bombadier, asook verskeie artilleriste gehad om die masjiengewere te beman. Daar was etlike bomaanvalle wat uit meer as 1000 bomwerpers bestaan het. As voorbeeld is Dresden in Duitsland op 13 Februarie 1945 met meer as 'n 1000 bomwerpers aangeval.

Moderner bomwerpers word deur slegs een of twee persone beman. Die res van die werk is deur rekenaars oorgeneem. Dit is ook nie meer nodig om soveel masjiengewere te dra nie, omdat hulle aansienlik vinniger is.

Gedurende die Koue Oorlog is bomwerpers gebou wat supersonies kon vlieg, om kernbomme te laat val, en vinnig genoeg van die ontploffing te ontsnap. Die soort bomwerpers is egter nooit gebruik nie.

Die nuutste gier is om onbemande vliegtuie vir strategiese bomaanvalle in te span.

Strategiese bomwerpers word gebruik om teikens op groot afstand aan te val, soos basisse met voorraad, brûe, fabrieke en skeepswerwe. Voorbeelde van sulke vliegtuie: Short Stirling, Avro Lancaster, "Boeing B-17 Flying Fortress", "Boeing B-52 Stratofortress", "Northrop Grumman B-2 Spirit", "Rockwell B-1 Lancer", "Toepolef Tu-16" en "Toepolef Tu-160".

Taktiese bomwerpers word vir die ondersteuning van grondtroepe op die slagveld ingespan. Dit word gebruik om taktiese teikens aan te val, soos tenks, konsentrasies troepe, brûe, stasies, ens. Voorbeelde van sulke vliegtuie: Soechoi Su-25, Heinkel He 111, "Fairey Battle", "Junkers Ju 87" (Stuka), "Henschel Hs 129", "Iljoesjin Il-2", "A-10 Warthog" en "Heinkel He 177". Bomme en torpedo's kan teen skepe gebruik word. Vuurpyle is in die Tweede Wêreldoorlog ontwikkel, wat sedertdien verder tot geleide wapens ontwikkel het.

Aanvalsvliegtuie ("vegter-bommers") het 'n meervoudige rol. Hulle kan vir luggevegte, asook taktiese aanvalle teen teikens ingespan word. Voorbeelde van sulke vliegtuie: "McDonnell Douglas F/A-18 Hornet", "Panavia Tornado" en die "Hawker Typhoon".

Die "Yokosuka MXY7 Ohka" was 'n vlieënde bom wat 'n vlieënier benodig het.




</doc>
<doc id="118835" url="https://af.wikipedia.org/wiki?curid=118835" title="Suid-Afrika se wapens van massavernietiging">
Suid-Afrika se wapens van massavernietiging

Van die 1960's tot die 1980's het Suid-Afrika wapens van massavernietiging ondersoek en gebou. Dit sluit kern-, biologiese en chemiese wapens in. Ses kernwapens is onder andere gebou. Voor die verwagte oorgang na 'n meerderheidsregering in die 1990's, het die Suid-Afrikaanse regering al sy kernwapens afgetakel, die eerste land ter wêreld om sy kernwapens vrywillig op te gee.

Suid-Afrika het in 1975 die verdrag teen biologiese wapens onderteken. In 1991 is die verdrag teen die verspreiding van kernwapens onderteken, en in 1995 die verdrag teen chemiese wapens.

In Oktober 1998 publiseer die Suid-Afrikaanse waarheid-en-versoeningskommissie 'n verslag met 'n hoofstuk oor Projek Coast. Projek Coast was 'n geheime regeringsprogram om chemiese en biologiese oorlogvoering gedurende die 1980's en 90's te ondersoek. Die projek skop in 1983 af, oënskynlik om toerusting teen aanvalle te produseer, insluitend maskers en beskermende klere. Ten spyte van bewerings tot die teendeel, was daar ook getuies wat aangedui het dat die program veel meer as net verdedigende doelwitte gehad het.

Suid-Afrika se kern-navorsing begin met die bou van die SAFARI-1-reaktor by Pelindaba. Die reaktor is in samewerking met die Verenigde State van Amerika opgerig. Amerika het brandstof vir die reaktor verskaf, maar Uraan is plaaslik gemyn en kon later tot wapens-graad verryk word.

In 1971 gee die minister van mynbou, Carl de Wet, goedkeuring om tegnologie vir vreedsame kernontploffings vir die mynbedryf te ontwikkel. Dit is egter nie seker wanneer dié program tot 'n wapens-program ontwikkel is nie.

Uiteindelik is 'n klein, beperkte arsenaal van kernwapens in die 1980's vir afskrikking opgebou. Ses van hierdie wapens is voltooi en 'n ander een was onder konstruksie toe die program beëindig is.


</doc>
<doc id="118836" url="https://af.wikipedia.org/wiki?curid=118836" title="Ducati Desmosedici">
Ducati Desmosedici

Die Ducati Desmosedici is 'n renmotorfiets, waarmee in die MotoGP-klas deur die Italiaanse vervaardiger Ducati meegeding word. Die Desmosedici-modelle word sedert 2003 volgens die spesifieke seisoen benoem, almal met die naam "GP" en dan die jaartal direk daarna.

Die Desmosedici word sedert 2003 elke seisoen telkens met die aanduiding GP en dan die jaartal voorsien. So heet die model vir die 2012-seisoen die "Ducati Desmosedici GP12".

Die motorfiets het homself bewys as een van die sterkste en vinnigste in die MotoGP-veld en het in 2004 tydens toetse in Barcelona 'n nie-amptelike snelheid van 347,4 km/h behaal. Valentino Rossi het in die jare 2011 en 2012 met hierdie motorfiets gejaag.


</doc>
<doc id="118838" url="https://af.wikipedia.org/wiki?curid=118838" title="Giric">
Giric

Giric (volle naam: Giric mac Dúngail; Skots-Gaelies: "Griogair mac Dhunghail"; omstreeks 832-889) was van 878 tot 889 koning van Skotland. Hy het saam met sy broers- of pleegkind Eochaid regeer. Sy bynaam was Mac Rath ("Seun van Geluk"). Sekere Skotse kroniekskrywers het hom "Gregorius die Grote" genoem en vertel hy het die helfte van Engeland en ook Ierland verower. Ierse annale en Angel-Saksiese geskrifte noem hom egter nie.

Die verwantskap tussen Giric en Eochaid is nie heeltemal duidelik nie. Eochaid word soms Giric se broers- of pleegkind genoem, en soms sy neef of kleinneef.

Eochaid kon nie koning word nie omdat hy deur die vroulike lyn van die Skotse konings afgestam het. Hy het blykbaar met Giric, seun van koning Donald I, saamgespan om koning Áed te vermoor. Giric het Eochaid daarna gedwing om sy heerskappy met hom te deel.

Min is bekend oor die lewe en bewind van Giric en die feite wat wel bekend is, is teenstrydig. Die enigste sekere inligting is dat hy tydens ’n veldslag deur sy broerskind Donald gedood is. Donald het Eochaid daarna verban en die troon bestyg as Donald II.



</doc>
<doc id="118839" url="https://af.wikipedia.org/wiki?curid=118839" title="Ducati 1098">
Ducati 1098

Die Ducati 1098 is 'n sportmotorfiets wat deur Ducati vervaardig is van 2007 tot 2009, in drie weergawes, die 1098, 1098S, en 1098R. Die 1098 is opgevolg deur die 1198 in 2009, alhoewel die 1098R in produksie gebly het in daardie jaar.

Die 1098 deel meer ontwerpelemente met die ouer 998 as met sy voorganger die 999, soos horisontaalgeplaasde hoofligte en 'n nie-geïntegreerde uitlaatstelsel. Nog 'n oordrag van sy 916/998 erfenis is die enkelsydige swaaiarm. Hierdie terugkeer na 'n meer tradisionele Ducati-ontwerp is verwelkom deur baie Ducati-ondersteuners wat kritiek gelewer het op die ontwerp van die 999. Die Ducati 1098/1098 S/1098 R was beskikbaar in swart, rooi, geel en 'n spesiale uitgawe 1098s in die Italiaanse nasionale vlagkleure van rooi, wit en groen genoem Tricolore. Die 1098 is ontwerp deur Ducati se ontwerper, Giandrea Fabbro.

Die 1098/1098 S lewer 'n vervaardigerbeweerde 119 kW (160 pk), waarvan 103 kW (138 pk) op die agterwiel geplaas kan word, 123 N·m wringkrag (106 N·m op die agterwiel), en weeg 173 kg. Versnelling van 0-60 mpu neem minder as 3.0 sekondes en die 1/4 myl-tyd is 10.015 sekondes op 232 km/h (144 mpu) met 'n topspoed van 279 km/h (173.3 mpu).

Die 1098 R, met sy groter enjin met 'n verplasing van 1198 cc, maak 'n vervaardigerbeweerde 134 kW (180 pk), en 134 N·m se wringkrag. Al hierdie syfers gee die 1098 die hoogste wringkrag-tot-massaverhouding van enige produksie sportfiets wat ooit gebou is.

Die 1098 en 1098S is vervang in die Ducatireekse deur die Ducati 1198 in 2009. Die 1198 het meer krag en wringkrag, herontwerpte wiele, windskerm, spoedmeter, hoofligte, die toevoeging van wieltolbeheer en 'n paar ander klein veranderinge. Die 1098R is onttrek aan produksie.


</doc>
<doc id="118840" url="https://af.wikipedia.org/wiki?curid=118840" title="Weber vergassers">
Weber vergassers

Weber is 'n Italiaanse maatskappy wat enjinvergassers vervaardig; dit word besit deur Magneti Marelli Powertrain S.p.A., wat op sy beurt deel is van die Fiat-Groep. 

Vergasserproduksie in Italië is beëindig in 1992, hoewel Weber se vergasserproduksie verskuif is na Madrid, Spanje, waar dit steeds tot vandag toe voortduur.

Webervergassers word gemerk met 'n modelkode op die monteerflens, die liggaam, of op die deksel van die vlotterkamer. Dit begin met 'n nommer wat oorspronklik die deursnee (in millimeter) van die vleuelklep aangedui het, maar het later hierdie betekenis verloor. Waar hierdie syfer bestaan het uit 'n enkele paar syfers, was beide smoorkleppe van dieselfde deursnee en het saam gewerk; as dit twee pare syfers was, geskei deur 'n skuinsstreep (bv. 28/36), was daar 'n primêre en sekondêre klep wat oopgemaak het een na die ander, gewoonlik van verskillende deursneë. Hierdie syfer word gevolg deur 'n groep letters, wat dui op verskeie funksies: die DCOE is 'n systroomeenheid, al die ander is afwaartse valstroomeenhede; die DCD het 'n suiertipe voorklep instede van 'n smoorklep. Na die letters kan daar 'n verdere syfer wees, wat gevolg kan word deur 'n letter, bv. 4B, 13A; dit dui die reeks aan. Die volle aanwysing kan dus wees 40 DCOE 29, 45 DCOE 9, ens.


</doc>
<doc id="118841" url="https://af.wikipedia.org/wiki?curid=118841" title="Donald II">
Donald II

Domnall mac Causantín (Skots-Gaelies: "Dòmhnall mac Chòiseim"; omstreeks 860-900), bekend as Donald II, was in die laat 9de eeu koning van Alba. Hy was die seun van Konstantyn I en het die bynaam Dásachtach, "die Waansinnige ", gehad.

Donald het die troon bestyg ná die dood of afsetting van Giric; die datum is nie heeltemal seker nie, maar dit was omstreeks 889. Volgens die Kronieke van die Koning van Alba was hy 11 jaar lank koning, van 889 tot 900. Die Nordiërs het Piktland in dié tyd verwoes. Tydens sy bewind het ’n veldslag plaasgevind tussen Dene en Skotte by Innisibsolian, wat die Skotte gewen het. Donald is by Opidum Fother (die moderne Dunnottar) gedood.

Sommige glo hy is deur Gaele vermoor, eerder as Nordiërs, terwyl ander berig hy is by Forres dood. Hy is op die eiland Iona, Binne-Hebride, begrawe.

Die Kronieke van die Konings van Alba plaas Donald net voor sy neef Konstantyn II. Sy seun, Malcolm, het later die troon bestyg as Malcolm I. 




</doc>
<doc id="118842" url="https://af.wikipedia.org/wiki?curid=118842" title="Petrus Viljoen">
Petrus Viljoen

Ds. Petrus Jacobus Johannes Viljoen (25 November 1820 – Venterstad, 1 November 1906) was van 1869 tot 1879 die eerste predikant van die Gereformeerde kerk Colesberg.

P.J. Viljoen was eers 'n boer op die plaas Olyvenbosch in die distrik Burgersdorp. Ten tyde van die afskeiding op die plaas Roosterhoek in die daardie distrik (later deel van die distrik Venterstad) op 21 Januarie 1860, het hy as diaken in die kerkraad van die NG gemeente Burgersdorp gedien. Hy was ook lid van 'n kommissie van die NG kerkraad wat alles in hulle vermoë gedoen om die afskeiding van die Gereformeerde Kerk in die Kaapkolonie te verhoed.

Op 25 Februarie 1860 het Viljoen saam met diaken P.J. Joubert 'n byeenkoms van die Gereformeerdes op Burgersdorp bygewoon en daarna verslag aan die NG gemeente gedoen van die redes wat die Doppers self vir hul breuk met die Kaapse Kerk aangedui het. Dit het hoofsaaklik ooreengestem met die brief van die Gereformeerde kerkraad Reddersburg aan prof. Helenius de Cock, ’n seun van die vader van die Afskeiding in Nederland, ds. Hendrik de Cock, in Nederland op 14 Januarie 1860. Die Burgersdorpse NG kerkraad het besluit om raad van die ring oor die redes van die Gereformeerdes in te win. Nog in 1860 is Viljoen as ouderling in die NG gemeente bevestig.

In die kerkraad van die NG gemeente Burgersdorp, wat destyds vakant was, het 'n stryd gewoed oor die moontlike beroep van 'n sekere prop. Naude (moontlik ds. S.P. Naudé, van 1860 tot 1909 die NG gemeente Queenstown se eerste leraar was), wat van erkende liberale gevoelens was. Viljoen het groot vertroue geniet, maar mettertyd ál onrustiger geword oor die liberale uitlatings wat hom in preke van NG predikante opgeval het. Hy het die saak persoonlik op die Ring van 1861 aanhangig gemaak en diep geskok geraak omdat die predikante hulle so lig van sy besware afgemaak het. Ds. Andrew Murray, die ouere, van Graaff-Reinet het beweer dat “de heerlijke opwekking, te midde van het liberalisme" die regsinnigheid sou bewaar.

Intussen wou Viljoen dat sy kerkraad by die Kaapse Sinode van 1862 ook 'n duidelike uitspraak oor die uitverkiesingsleer aanvra. Sommige kerkraadslede het hom teëgestaan omdat die leer “sorgelose mense sou kweek”. Viljoen is op 8 September 1862 herkies as ouderling, maar op 20 Augustus 1863 het hy plotseling bedank as lidmaat van die NGK om by die Gereformeerde Kerk aan te sluit. Hy het gepleit dat die NG broeders hom nie moes verstoot nie, maar hy kon nie anders nie omdat dit vir hom ná 'n swaar gewetenstryd van twee jaar uit die Skrif duidelik geword het dat hy moes aansluit by die kerk wat “de naaste by de ware kerk gebleven is”. Die Kaapse Kerk het, syns insiens, deur “menschelijke inzettingen en veranderingen" die suiwere basis wat “ons vrome voorvaders door de Dordsche Synode alles in beproefde waarheid, naar Gods Woord, vasgesteld hebben", verlaat. Die ondertekeningsformulier vir predikante, die legitimering van predikante deur die aktuarius alleen, die uitskakeling van die ouderlingseggenskap in die toelating tot die kansel, ens. het liberale predikante die kerk laat binnekom, terwyl wette en reglemente dit vir die Kaapse Sinode onmoontlik gemaak hetom die liberale predikante uit die kerk te ban. Die prediking was te “algemeen” en kardinale leerstukke soos die algehele verdorwenheid van die mens, die onderskeiding van ware- en skyngeloof, die uitverkiesing, en so meer, het ontbreek.

Sy mening is van soveel gewig geag dat die NG kerkraad 'n antwoord in brosjurevorm laat druk het. Daarin word Viljoen se erns en opregtheid geensins betwyfel nie. Hy was 'n gesiene figuur:was ouderling, assistent-veldkornet, landskaptein en lid van die afdelingsraad in Albert.

In 1864 het ds. Dirk Postma, onder wie se leiding die eerste Gereformeerde kerk in 1859 en 1860 ontstaan het, sy advies gevra in verband met die aansoek van N.J.R. Swart wat hom as predikant wou laat oplei. Moontlik het Viljoen kennisse of kontak met die Karoodorp Hanover gehad, waar die liberale ds. T.F. Burgers predikant was en waar Swart ook 'n tyd as onderwyser en voorleser in die NG gemeente Hanover vertoef het en so goed bevriend met Burgers geraak het. Viljoen het ’n logiese en Skrifgebonde ontleding van die probleem gegee. Ds. Swart, wat die eerste Suid-Afrikaner geword het wat as Gereformeerde predikant bevestig is, het in 1871 as predikant van die Gereformeerde kerk Pretoria bedank nadat hy ’n hoë amp in die staatsdiens aanvaar en besef het dat hy nooit werklik as predikant geroepe was nie.

Teen 1864 het die nood aan predikante in die Gereformeerde Kerk baie dringend geword. Ds. Postma en ds. Johannes Beijer (Reddersburg se eerste predikant) kon onmoontlik al die werk doen. Van die kerkrade is toe gevra om manne met besonderse gawes aan te beveel sodat hulle by een van die twee predikante opgelei kon word. Hulle sou dan volgens Artikel 8 van die Kerkorde toegelaat word. So het Viljoen in 1866 by ds. Postma tereggekom en is hy deur die Sinode in 1869 beroepbaar gestel en bevestig as die eerste predikant van Colesberg.

Die Colesberg Advertiser van 27 Julie 1869 het soos volg oor prop. Viljoen se bevestiging berig: “De heer P.J. Viljoen is een man uit ons midden, die zich vroeger met de boerderij heef bezig gehouden, en nu de herderstaf oor eene gemeente heeft opgenomen." Die goeie indruk wat hy gemaak het, is hoog geroem. Die eerste inheemse predikante van die Gereformeerde Kerk was begaafde Afrikaanse boeremense wat die Woord van God, die Statebybel met sy kanttekeninge en die Belydenisskrifte geken het. Hulle moes dikwels op die pad en langs die kampvure toegerus word en het met bekwaamheid hulle moeilike diens in die wordingsjare verrig. Die Sinodeverslae getuig dat veral ds. Viljoen hom onderskei het. Hy het die moed gehad om dikwels selfs teenoor ds. Postma standpunt in te neem.

'n Engelsman, J. Mackinnon, gee in sy South African Traits 'n karikatuurbeskrywing van 'n Dopper-bruilof op Ruigtefontein. Nogtans het Viljoen op hom 'n sterk indruk gemaak. Hy sê dat Viljoen bekend was as “Oom van Donder” omdat hy so 'n uitsonderlike basstem gehad het en innemend met die mense kon omgaan. Hy het die onderwys van die Afrikaanse jeug op sy hart gedra en op die Sinode van 1873 reeds in 'n vergesig die oprigting van 'n Normaalskool vir opleiding van Gereformeerde onderwysers bepleit, iets wat later op Steynsburg in vervulling gegaan het. Hy was later ’n skoonvader van prof. Jan Lion Cachet en as emeritus-leraar is op Venterstad oorlede.



</doc>
<doc id="118846" url="https://af.wikipedia.org/wiki?curid=118846" title="Yamaha XJ900">
Yamaha XJ900

Die Yamaha XJ900 het ontstaan uit die oorspronklike Yamaha XJ model motorfiets, die XJ 650, wat die basis vorm vir die hele XJ reeks.

In sy oorspronklike inkarnasie van stapel gestuur in 1983, beskik die XJ900 oor 'n lugverkoelde, dubbelbonokas, 853 cc 4-slag, 4-silinder, 8-klep enjin. Oorspronklik toegerus met 'n stuurstang gemonteerde bikini windskerm, is daar kritiek uitgespreek oor sy hantering. Dit is vinnig vervang met 'n raamgemonteerde boonste windskerm en agterna op alle modelle aangebring. Die 1983 XJ900 was met antiduik voorvurke toegerus, asaandrywing en drie skyfremme (2 voor, 1 agter).

'n Hersiene weergawe is van stapel gestuur in 1984 en verplaas 891 cc. Afgesien van die enjinkapasiteit wat verhoog is, is dit toegerus met meer konvensionele vurke as sy voorganger en 'n penspan kom as standaard. Die toename in enjinkapasiteit beteken dat die vergassers van 35 mm tot 36 mm vergroot is. Brandstofkapasiteit is 22 liter en die transmissie is 'n 5-gangkas met 'n topspoed van ongeveer 200 km/h. Afgesien van hierdie veranderinge was dit byna identies aan die oorspronklike en is vervaardig tot 1994.

Die XJ900 Diversions was sy plaasvervanger.

1983 tot 1984 - 853 cc 31A

1984 tot 1990 - 891 cc 58L

1990 tot 1994 - 891 cc 4BB1


</doc>
<doc id="118847" url="https://af.wikipedia.org/wiki?curid=118847" title="Short Stirling">
Short Stirling

Die Short Stirling was die eerste viermotorige bomwerper van die Britse Lugmag tydens die Tweede Wêreldoorlog. Die prototipe het sy nooiensvlug op 14 Mei 1939 voltooi. Dit is verwoes tydens die landing. Hierdie vliegtuig het op 10 Februarie 1941 sy eerste operasionele vlug voltooi oor Rotterdam waar die teiken 'n olieraffineerdery was. Gedurende 1942 is hulle gebruik met die eerste strategiese bombarderingmissies wat later deur die Handley Page Halifax en Avro Lancaster voortgesit is. Hulle het ook deelgeneem aan die eerste 1000-bomwerper missie.



</doc>
<doc id="118848" url="https://af.wikipedia.org/wiki?curid=118848" title="Yamaha XT1200Z Super Ténéré">
Yamaha XT1200Z Super Ténéré

Die Yamaha XT1200Z Super Ténéré is 'n motorfiets deur Yamaha Motor Corporation vervaardig, wat van stapel gestuur is in 2010. Die XT1200Z is die jongste in 'n reeks van dubbelsport Yamaha motorfietse vernoem na die Ténéré, 'n woestynstreek in die suidsentraal-Sahara.

Dit beskik oor 'n waterverkoelde vierslag-, brandstofinspuiting 1 199 cc inlyntweesilinderenjin met 'n 270° krukas, wat die motorfiets deur middel van 'n sesgangratkas en dryfas aandryf. Die XT1200Z beskik ook oor 'n multi-modus traksiebeheerstelsel en elektroniese versnellerbeheer (YCC-T) met programme om veldgebruik te ondersteun, veranderbare enjinkartering, en gekombineerde remme met ABS.

Die bekendstellingmodelle is aangedui as "First Edition" en het stampplate en aluminiumpanniers.


</doc>
<doc id="118850" url="https://af.wikipedia.org/wiki?curid=118850" title="Maria Steyn">
Maria Steyn

Maria Steyn (Steynsburg, Kaapkolonie, 24 Mei 1886 – onbekend) was ’n vroueleier in die Gereformeerde Kerke in Suid-Afrika, in haar eie gemeente, Colesberg, sowel as nasionaal.

Maria Steyn was die oudste dogter van J.N. Labuschagne en sy eggenote van Steynsburg. In 1916 is sy getroud met Izak Steyn van Colesberg. Die stigting van ’n Gereformeerde Vrouevereniging op Colesberg is lank druk bespreek tot Francina van der Walt besluit het om die voortou te neem en die susters van die Gereformeerde gemeente byeen te roep. Op 26 Februarie 1916 was ’n groot getal susters teenwoordig en so is besluit om die eerste vereniging te stig, die Gereformeerde Sustershulpvereniging (GSHV), wat dit ten doel gehad het om die Gereformeerde kerk van Colesberg te steun. 

Van die begin af het Maria Steyn aktief deelgeneem aan die GSHV van Colesberg. Met die gemeente se eeufeesviering in 1960, 46 jaar later, kon sy nie meer die stigting van die vereniging onthou nie, maar wel dat sy ywerig gewerk het vir die eerste verkoping, wat 'n reuse sukses was. Sy kon ook goed onthou hoe hard die susters gewerk het vir die orrel wat in Januarie 1922 geïnstalleer is. Heel gou is sy gekies in die bestuur van die GSHV. In Mei 1930 is sy gekies as voorsitster en van toe toe minstens die eeufeesviering in1960 het sy ononderbroke as voorsitster of visevoorsitster opgetree. 

In Junie 1936 het Colesberg se susters besluit om by die Gereformeerde Sustersbond (GSB), wat toe gestig is, aan te sluit. Maria Steyn is tot die hoofbestuur van Kaapland verkies en het jare lank as visevoorsitster van die GSB van Kaapland gedien, tot sy moes bedank weens haar ouers se siekte. In 1957 het sy in samewerking met 'n ouderling en die orrelis 'n bedrag van by die £2 000 ingesamel. Daarmee is 'n nuwe preekstoel en nuwe banke in die kerk gesit. Hoewel haar gesondheid met tye nie goed was nie, was sy dekades lank nooit afwesig by die vergaderings nie en was sy altyd hulpvaardig en pligsgetrou. 

In die gemeente Colesberg se eeufeesgedenk boek het suster Magdalena Venter van Maria Steyn geskryf: "Tant Maria met haar mooi sagte geaardheid is vir ons almal 'n inspirasie en voorbeeld in die Vereniging. Sy is vriendelik in haar omgang en kalm maar beslis in haar optrede. Sy is 'n baie bekwame en taktvolle leidster asook 'n baie knap organiseerster, waar sy dan ook altyd haar deel ruim bydra. Haar deursettingsvermoë is te bewonder. Geen taak is vir haar te groot om aan te pak vir haar kerk en organisasie nie." 



</doc>
<doc id="118852" url="https://af.wikipedia.org/wiki?curid=118852" title="Julius Meinl">
Julius Meinl

Julius Meinl International (Duits: Julius Meinl AG, Meinl-Gruppe), dikwels kort Julius Meinl genoem, is 'n Oostenrykse vervaardiger van koffie, fynproewerkos en ander voedsel wat sy hoofkwartier in die hoofstad Wene het. Behalwe vir sy vlagskipwinkel in die Weense middestad het die onderneming, wat na sy stigters Julius Meinl I en Julius Meinl II vernoem is, sy kleinhandelbelange in 1998/99 onder meer aan die Duitse Rewe-groep verkoop.

Die onderneming het sy oorsprong in 'n koffiewinkel wat deur Julius Meinl I in 1862 in die 1ste Weense Distrik gestig is. Aanvanklik is hier net groen koffiebone verkoop, later ook vars geroosterde koffiebone. Die onderneming se kenteken – 'n swart kinderhoof met 'n hoë rooi fes-hoed teen 'n geel agtergrond – is oorspronklik deur die grafikus Joseph Binder ontwerp. In 2004 is dit deur 'n hersiene weergawe vervang wat deur die Italiaanse ster-ontwerper Matteo Thun geskep is.

In 1877 het Julius Meinl II 'n omwenteling in die koffiebedryf teweeggebring deur sy eie roostermetode te ontwikkel waarby koffiebone nie meer regstreeks aan verhittingsgasse blootgestel is nie wat die koffie 'n onaangename bysmaak gegee het. Sy onderneming het vervolgens tot die leidende koffierooster in Oostenryk-Hongarye asook die grootste invoerder van tee en koffie op dié mark met vyftig miljoen verbruikers gegroei.


</doc>
<doc id="118853" url="https://af.wikipedia.org/wiki?curid=118853" title="Anna Vermaak">
Anna Vermaak

Anna Sophia Catharina Venter (née Vermaak, Schoemansdal, Transvaal, 19 April 1860 – onbekend) was met die eeufeesviering op 6, 7 en 8 Julie 1948 van die stigting van die dorp Schoemansdal in die distrik Soutpansberg een van net enkele mense wat daar gebore is en hul eerste jare daar deurgebring het en wat toe nog gelewe het. Ten tyde van die eeufees was sy die oudste inwoner van die Dirk Postma-tehuis vir bejaardes op Burgersdorp, wat destyds ’n instelling van die Gereformeerde Kerk was.

Anna Venter was 'n dogter van Jacob Jurgens J. Vermaak en Maria Bezuidenhout, wie se ouers op die plaas Wag-'n-bietjie-bos, tussen Pretoria en Rustenburg, gewoon het. Van moederskant het sy van die Bezuidenhouts van Slagtersnek afgestam. Haar vader, J.J. Vermaak, was van die mense van die Voortrekkerleier Hendrik Potgieter. Hulle het saam met die Potgieterstrek gegaan en so eindelik in Soutpansberg aangeland waar hulle van die inwoners van Schoemansdal was. Omstreeks 1866 het sy haar moeder verloor, wat rus in een van die graftes in die Schoemansdalse kerkhof. Ná haar dood is haar vader weer getroud, met 'n weduwee Wolhuter.

Kmdt. Hendrik Potgieter het Schoemansdal in 1848 as die mees noordelike dorpie in die destydse Zuid-Afrikaansche Republiek aangelê. Hy is dan ook daar oorlede en begrawe. In 1855, toe die plek Schoemansdal genoem is na genl. Stephanus Schoeman, het die nedersetting reeds 2 000 blanke inwoners gehad wat in 278 huise gewoon het. Daar was ’n kerkgebou (Hervormd), ’n skool en ’n pastorie. Dit was ’n welvarende sentrum vanweë die ivoorhandel en die handelsverbinding wat João Albasini met Mosambiek onderhou het. Vanaf 1864 het ds. N.J. van Warmelo daar gestaan en ’n groot bydrae gelewer om dit ’n sentrum van die Westerse beskawing te maak. Omstreeks dié tyd het spanning met die omliggende inboorlinge tot ’n uitgerekte oorlog gelei, maar weens ’n gebrek aan daadwerklike bystand van die Transvaalse owerheid kon dit nie beëindig word nie. Op 15 Julie 1867 het die krygsraad onder leiding van kmdt.genl. S.J.P. Kruger besluit om die dorp en distrik te ontruim. So het die inwoners die dorp verlaat en dit aan vernietiging oorgegee. Ná die ontruiming is die hele dorp deur die swart mense van die omgewing aan die brand gesteek en verwoes.

In 1948 het ds. J.V. Coetzee in ’n berig oor haar in die Gereformeerde Kerk se "Almanak" vir 1949 geskryf Anna Venter kon toe nog goed onthou hoe die inwoners van Schoemansdal die dorp, sowat 15 km wes van die teenswoordige Louis Trichardt, ontruim en suidwaarts getrek het. Die Schoemansdallers het groot afstande gevlug en dan laer opgeslaan, tot hulle die vure van die naderende inboorlinge saans kon sien. Dan het hulle weer verder gevlug.

Anna Venter het vroeg in haar lewe ’n weeskind geword. Haar vader is reeds in 1868 oorlede aan die geelkoors en die vier Vermaak-kinders was toe heeltemal wees. Een kind is uit hul vader se tweede huwelik gebore. Die stiefmoeder het met die kinders tereggekom in die distrik Pretoria by oudl. Hendrik Hermann van die plaaslike Gereformeerde kerk. Sy was baie arm en kon die vyf kinders nie versorg nie. Diaken Lukas Meyer het gesorg vir die klompie beeste van die gesin. 

Weens die armoedige omstandighede waarin die stiefmoeder verkeer het, is die kinders toe weggegee. Anna, of tant Annie soos sy later genoem sou word, wat die jongste was, het 'n tydjie by oudl. Booysen van Pretoria gewoon en is toe aangeneem deur wyle prof. Dirk Postma, die herstigter van die Gereformeerde Kerk, wat haar tydens 'n besoek aan Transvaal by oudl. Booysen geneem en saam met hom na Burgersdorp geneem het. Sy het by prof. Postma bly woon tot aan die dood van sy vierde eggenote, Susanna Lasea (née Kruger) op 3 Oktober 1869. Toe is sy aangeneem deur Jan Steenkamp van Bakkraal, distrik Burgersdorp, die vader van Gert Steenkamp wat later jare op Bethulie gewoon het. Sy het by die famille Steenkamp ingewoon tot in 1872, toe sy aangeneem is deur wyle Philippus Snyman, die vader van ds. W.J. Snyman van Venterstad en grootvader van ds. P.C. Snyman van Steynsburg.

Op sestienjarige leef tyd is sy getroud uit die huis van die familie Snyman. Haar eerste huwelik was met Jan Jacobus van der Walt, 'n wewenaar met ses kinders van wie etlike ouer was as hulle stiefmoeder. Uit hierdie huwelik is sewe kinders gebore, wat almal teen 1948 nog gelewe het. Anna en haar man het destyds gewoon op die plaas Poortjie, distrik Burgersdorp. Sy was veertien jaar lank met Van der Walt getroud. 

Ná haar eerste man se dood is sy in 1890 getroud met Floris Petrus Coetzee van Geduldsfontein, distrik Steynsburg. Hy was ook 'n wewenaar met sewe kinders. Saam het die egpaar – Anna was toe ongeveer 30 jaar oud – 14 kinders in huis gehad. Die kinders van weerskante was nagenoeg twee-twee van dieselfde ouderdom. Uit hierdie huwelik is ses kinders gebore, van wie drie klein oorlede is en nog twee voor hul tiende jaar. Die een seun uit hierdie huwelik wat grootgeword het, was Josef A. Coetzee, onderwyser, woonagtig op Kaalplaas, distrik Potchefstroom. Haar tweede man is kort ná die Vrede van Vereeniging in 1902 oorlede. 

In 1903 is sy vir die derde keer getroud, met Jan Adriaan Venter van Broekpoort, distrik Bethulie, 'n seun van Koos Venter, 'n tyd lank waarnemende president van die OVS. Hy het ook ses kinders gehad. Uit haar laaste huwelik is een kind gebore sodat sy die moeder van nege kinders was (hoewel sy 15 keer die lewe geskenk het) en die stiefmoeder van 20. Haar derde man is oorlede in 1942 in die ouderdom van 83 jaar. Later het sy in die Dirk Postma-tehuis vir bejaardes op Burgersdorp gaan woon, nie omdat die kinders nie hul moeder wou versorg nie, maar omdat sy dit so verkies het. Haar selfstandige, onafhanklike geaardheid het haar nie toegelaat om by die een of ander van die kinders in te woon nie, aldus ds. Coetzee.

Hoewel sy die oudste inwoner van die ouetehuis was, was sy, volgens ds. Coetzee na aanleiding van ’n gesprek met haar seun Josef A. Coetzee, verreweg nog die sterkste onder hulle. Sy het geloop waar sy wou in die dorp en gereeld inkopies vir ander inwoners gedoen wat swakker as sy was, hoewel jonger. Op ’n keer het ’n winkelier, omstreeks 1948 toe sy nagenoeg 87 jaar oud was, haar aangesien vir die dogter van 'n ander inwoner van die ouetehuis wat heelwat jonger as sy was, met wie sy saam by 'n winkel gekom het. Sy het toe nog 'n gereelde briefwisseling met 22 van haar kinders en kleinkinders onderhou. Haar eie nageslag het tot op April 1947 140 getel. Almal saam, stief en eie nageslag, het 282 getel, die agterkleinkinders van die stiefkinders nie bygereken nie. 

Ds. Coetzee skryf: "Sy was 'n haastige vrou van geaardheid en 'n uithaler plannemaker. Sy besit 'n vaste, deurdrywende wil. As sy eenmaal op iets besluit het wat moes uitgevoer word, kon niks haar stuit nie. En sy was gasvry en liefdevol. Vir siekes en minder bevoorregtes was sy 'n ware weldoenster. Haar huis was 'n aanloopplek van vriende en vreemdelinge. Geen padloper of bondeldraer of naturel wat by haar om hulp kom aanklop het, het leeg weggegaan nie. Almal het herberg ontvang en iets om te eet. En sy het haar kerk liefgehad. Haar kerk het by haar altyd nommer een gestaan. En so het sy haar geslag opgevoed. Drie van haar vier seuns het reeds vanaf jeugdige leeftyd by korter of langer tussenposes gedien as ampsdraers in die kerk, sowel as (die) meeste van haar skoonseuns en stiefseuns. Aan haar tafel het 32 kinders geëet wat sy moederlik versorg het vir korter of langer tyd, totdat hulle uit die huis is. Ons bring hier ons hulde en bewondering aan lemand wat met die volste reg genoem kan word: ’n Moeder van Israel."



</doc>
<doc id="118855" url="https://af.wikipedia.org/wiki?curid=118855" title="Vlugsone van diere">
Vlugsone van diere

Die vlugsone van 'n dier is die gebied rondom 'n dier waar inbreuk deur 'n potensiële roofdier of 'n bedreiging, insluitend mense, ervaar word. Betreding van hierdie gebied sal veroorsaak dat die dier alarm maak en ontsnapgedrag toon. Die vlugsone word bepaal deur die dier se vlugafstand, soms genoem vluginstellingafstand (VIA) wat horisontaal van die dier af strek, maar soms vertikaal. Dit kan ook ontsnapafstand, of waarskuwingafstand genoem word.


</doc>
<doc id="118856" url="https://af.wikipedia.org/wiki?curid=118856" title="Suzuki Katana">
Suzuki Katana

Die Suzuki Katana is 'n sportmotorfiets ontwerp in 1979-1980 deur Target Design van Duitsland vir Suzuki.

Die Katana naam is later gebruik vir 'n verskeidenheid van sporttoermotorfietse in Noord-Amerika tot en met die 2006 modeljaar (ook aangebied in Europa, maar sonder die Katana bynaam), en sedert die jaar 2000 ook op 'n lyn van 49 cc/50 cc bromponies in Europa.

Die Katana se ontwerp het begin toe Suzuki vir Hans Muth, oud-hoof van stilering by BMW, gehuur het om die maatskappy se beeld te verfris. Die drie-man Target Design-span het bestaan uit Muth, Jan Fellstrom en Hans-Georg Kasten. 

Die ontwerp het oor verskeie variasies gestrek, met die publiek wat toegelaat is om die ED1 en ED2 weergawes te aanskou. Hierdie oorspronklike ontwerp was 'n 650 cc model genaamd die ED-1 (Europese Ontwerp 1). Die ED1 ontwerp was gekenmerk deur 'n vorentoe neus en 'n gevormde, gemengde brandstoftenk met 'n saamgesmelte brandstoftenk-tot-sitplek reëling op 'n tydstip toe brandstoftenks byna vierkantig was en plat, aangeboute lugskorte die norm was. Die ontwerp het ook gunstige lugdinamika bemeester, met spesiale klem geplaas op hoë spoed en stabiliteit, en is herhaaldelik in windtonnels in Italië  getoets. 

Die produksie Katana van 1981 verskil net effens van die prototipe; veranderinge het ingesluit 'n klein windafkeerskerm, gepaarde dempers, en swart aksentverf op die voorste modderskerm. Target se ontwerpfilosofie - die behoud van komponente kompak en digsluitend - is van toepassing op alle gebiede van die fiets se ontwerp om produksiekoste te verminder, gewig, en die aantal van die komponente wat nodig is. Voorbeelde sluit in die oorvleuelende wysers op die instrumentpaneel, en die petrolvuller wat kant toe geskuif is om plek te maak vir 'n skoon, deurlopende sweisnaat op die tenk.

In die laat 1980 toe die GSX1100S Katana die straat getref het, was dit deur Suzuki beweer om die vinnigste massa-produksie motorfiets in die wêreld te wees, asook die versekering dat die nuwe voorkoms pas met die ongekende puik prestasievlakke. So radikaal was die ontwerpafwyking vanaf die vorige massamarkfietse dat die meeste groot motorfietstydskrifte van die era gedink het die ontwerp sou nie byval vind by die publiek nie.

Verskeie variante van die 1982 (Z model jaar) Katana 1100SZ is vervaardig deur Suzuki om in wedrenne mee te ding. Die GSX1000SZ (1981) was 'n 998cc variant van die GSX1100SZ geproduseer in voldoende hoeveelhede om gehomologeer te word as produksie-masjien. Dit het in aanmerking gekom vir verandering vir wedrenne onder die destydse internasionale superfietswedrenreëls, wat ingesluit het 'n 1000cc kapasiteitsperk. Die GSX1000SZ was deur die fabriek toegerus met 'n verrigtinginlaatnokas saam met die dieselfde uitlaatnokas van die standaard-GSX1100SZ. 

Suzuki Superfietse en TT-masjiene vir kompetisies gedurende hierdie tydperk, het versterkte rempype en 'n ekstra stel koppelaarplate gehad.
Australië het ook sy eie E24 (Australiese mark) SXZ wat ook toegerus is met speekwiele. Die Australiese E24 SXZ was egter nie toegerus met enige van die ander prestasie-onderdele soos die Nieu-Seelandse en Suid-Afrikaanse masjiene nie. Die Australiese masjiene is toegerus met standaard ongekwalifiseerde SZ enjins. Die 1100 het met gemengde sukses in Australië deelgeneem in 1981, maar reëlveranderinge vir die 1982 Australiese Castrol 6-uurproduksiewedren het veroorsaak dat spanne geskarrel het om betyds van die 1000 cc weergawes in die hande te kry. In Nieu-Seeland het die speekwielfiets aan die 1981 Nasionale Produksiekampioenskap en talle klub- en nasionale renne deelgeneem. Die fietse was uitgediend vir wedrenne ná die vrystelling van die "renreplika" Suzuki GSX-R750. Daar was planne om 'n MY1983 Katana 1100SXD te produseer, maar dit het nooit in produksie gekom nie. Een voorproduksie-eenheid is vervaardig vir die destydse Nieu-Seelandse verspreider "Colemans Suzuki" (die fiets is nog steeds in besit van Rod en Carl Coleman), en hierdie eenheid het 'n effens hoër spesifikasie as die E27-spesifikasie SXZ-masjien gehad.

Die aantal SXZ motorfietse wat vir die Nieu-Seelandse en Suid-Afrikaanse markte gebou is, was 'n totaal van 45 eenhede.

Suzuki het ook 550 cc, 650 cc en 750 cc weergawes van die Katana geproduseer. Die 650 het asaandrywing gekry, terwyl die 1984-1986 SE/SF/SG 750 gekenmerk is deur sy opwip-koplig. Die lugverkoelde GSX-gesin, van wie die Katana 'n lid is, het die weg gebaan vir die olieverkoelde GSX-R-reeks in 1985.

Kenmerke wat deur die ontwerpspan vir die oorspronklike Katana gebruik is, kan gesien word in baie motorfietse van die 1980's tot vandag toe, van die XN85 Turbofiets se subtiele merke, tot die RG250-tweeslag. Die feit dat moderne sportmotorfietse oor die algemeen windskerms en sitplekke het wat visueel saamsmelt in 'n skuins-teen-die-agterkant brandstoftenk kan direk teruggevoer word na die oorspronklike Katana ED1/ED2 ontwerpreeks.


</doc>
<doc id="118859" url="https://af.wikipedia.org/wiki?curid=118859" title="Paramagnetisme">
Paramagnetisme

Paramagnetisme is die magnetiese eienskap van 'n materiaal wat ongepaarde elektronspins bevat wat nie aan mekaar gekoppel is nie.

'n Paramagnetiese materiaal sal by blootstelling aan 'n uitwendige magneetveld met sterkte H 'n magnetisasie M genereer wat direk eweredig is aan die veld. Die eweredigheidskonstante word die vatbaarheid of susseptibiliteit genoem.

Die magnetische vatbaarheid volg gewoonlik Curie-Weiss se wet wat sê dat dit omgekeerd eweredig met die (absolute) temperatuur is:

Hierin is C die Curie-konstante wat bepaal word deur die grootte en die aantal van die magnetiese momente (spins) in die materiaal:


</doc>
<doc id="118860" url="https://af.wikipedia.org/wiki?curid=118860" title="Waterstofperoksied">
Waterstofperoksied

Waterstofperoksied is 'n chemiese stof met formule .

Die industriële vervaardiging van waterstofperoksied gaan terug na die stof se isolering deur L.J. Thenard in 1818. Hy het bariumperoksied met salpetersuur laat reageer en dit het 'n verdunde oplossing van waterstofperoksied opgelewer. Later is soutsuur gebruik:
Die bariumchloried, wat ook in water oplosbaar is, kan deur byvoeging van swaelsuur uit die oplossing verwyder word omrede die bariumsulfaat wat gevorm word nie oplosbaar is nie. Hierdie vervaardigingsmetode is steeds in die middel van die 20ste eeu gebruik. Die nadeel van die hierdie proses is dat net swak oplossings van waterstofperoksied (~3%) verkry kan word.

Reeds in 1853 het Meidinger gevind dat die stof ook elektrolities uit 'n waterige oplossing van swawelsuur vervaardig kan word. Navorsing van Berthelot het getoon dat peroksodiswawelsuur as 'n intermediêre stof in hierdie reaksie optree.
Die "Österreichische Chemische Werke" in Weissenstein was in 1908 die eerste besigheid wat hierdie proses gebruik het. Later is ammoniumsulfaat of kaliumsulfaat aan elektrolise onderwerp. Dit lewer die peroksodisulfate en op. Hierdie vastestowwe kan gehidroliseer word, wat waterstofperoksied in suiwere vorm kan oplewer.

In 1953 het Dupont de Nemours begin om suiwere waterstofperoksied met 'n ander proses te vervaardig. 'n Oplossing van 'n 2-alkielantrakwinoon word katalities gehidrogeneer tot die ooreenkomstige 2-alkiel"hidro"antrakwinoon. Hierdie produk word geskei van die katalis en met saamgeperste lug geoksideer, wat die 2-alkielantrakwinoon teruggee saam met waterstofperoksied.
Later is nog baie ander prosesse voorgestel.

Waterstofperoksied is 'n kleurlose vloeistof wat geheel en al mengbaar is met water. Dit vorm ook geen aseotroop met water nie, en kan daarom deur distillasie tot naby 100% gesuiwer word. Die suiwere stof word egter net in klein hoeveelhede in die akademiese wêreld gebruik. In die nywerheid word dit selde gebruik of vervaardig. 'n Uitsondering is die gebruik vir vuurpylaandrywing, ens.

Die stof in alle vorme is termodinamies onstabiel en kan maklik ontbind in water en suurstof:
Dit kan tot ontploffings lei omrede die ontstane suurstof 'n hoë druk kan opbou in 'n geslote vat. Die handelsproduk verloor gewoonlik minder as 1% m/m per jaar, maar dit kan steeds tot probleme lei. Die ontbinding versnel vinnig by hoër temperature en kan ook gekataliseer word. Mangaandioksied is 'n bekende katalis vir hierdie reaksie. Hoë en lae pH kan dit ook versnel.
Waterstofperoksied is goed oplosbaar in van die organiese oplosmiddels soos esters, maar hierdie oplossings kan gevaarlik wees. Die stof is 'n baie reaktiewe sterk oksidant en kan organiese stowwe aanval. Dit kan tot ontploffings lei. Byvoorbeeld die plofkrag van 85%/gliserol is 46, amper nitrogliserien s'n (52), maar sy gevoeligheid is 10-15 kg.cm, nitrogliserien s'n slegs 2-5 kg.cm.


</doc>
<doc id="118862" url="https://af.wikipedia.org/wiki?curid=118862" title="Bom">
Bom

'n Bom is 'n plofbare toestel wat sy energie baie vinnig vrystel en 'n skokgolf veroorsaak. Bomme word al vir eeue lank gebruik. Sommige bomme veroorsaak skrapnel (gevaarlike metaalfragmente) wat die wêreld vol skiet, terwyl ander vuurbomme is.

'n Bom is gewoonlik 'n soort houer wat met plofbare materiaal gevul is en ontwerp is om dinge te vernietig wanneer dit afgesit word. Die woord "bom" kom van die Griekse woord "βόμβος" (bombas), 'n klanknabootsende term, byna dieselfde as "boem".

Die meeste bomme bevat nie meer energie as gewone brandstof nie, behalwe in die geval van 'n kernwapen. Hulle stel egter hul energie baie vinniger vry, en is dus baie kragtiger. Bomme kan met behulp van 'n klok afgesit word ('n tydbom), of met 'n afstandbeheer. Bomme wat uit 'n vliegtuig gewerp word kan met 'n hoogtesensor, deur radar, of deur impak met die grond afgesit word.

Lugmagte stuur bomwerpers om vyandelike teikens te vernietig. Terroriste gebruik bomme in selfmoord-aanvalle. Plofbare materiaal wat in mynbou gebruik word (soos dinamiet) werk op dieselfde manier, maar word gewoonlik nie bomme genoem nie.

'n Paar bekende bomme is die Tsaar Bomba, Little Boy, Fat Man, Tallboy en Grand Slam-bom.



</doc>
<doc id="118863" url="https://af.wikipedia.org/wiki?curid=118863" title="Canon EF 180mm f/3.5L Makro USM lens">
Canon EF 180mm f/3.5L Makro USM lens

Die Canon EF 180/3.5 L Makro USM lens is die langste makrolens gemaak deur Canon in die EF-lenspassing en is een van slegs twee Canon makrolense wat deel is van die L-reeks. Hierdie lens is versoenbaar met die Canon Extender EF tele-omsetter.


</doc>
<doc id="118864" url="https://af.wikipedia.org/wiki?curid=118864" title="Canon EOS 40D">
Canon EOS 40D

Die Canon EOS 40D is 'n 10,1-megapieksel semi-professionele digitale enkellensreflekskamera. Dit is teen die einde van Augustus 2007 vrygestel. Dit is die opvolger van die EOS 30D, en is opgevolg deur die EOS 50D. Dit kan EF en EF-S lense pas. Soos sy voorganger, maak dit gebruik van 'n APS-C-grootte beeldsensor, wat 'n 1.6 x kropfaktor op die sigveld lewer.

Veranderinge aan die 30D sluit 'n hoër resolusie van die sensor in (10,1 megapieksel in plaas van 8,2). Die sensor het ook beter geraasbeheer as die vorige modelle. Die 40D het 'n groter geheuebuffer, dus kan meer foto's in 'n enkele sessie geneem word sonder 'n stadiger raampietempo. Rame per sekonde is verhoog vanaf 5 tot 6,5.

Die nuutste funksie van die 40D is "Live View" (voorheen gebruik op die EOS 20Da), wat fotograwe in staat stel om die LCD-skerm as hul soeker te gebruik. Dit is baie nuttig vir die neem van foto's laag teen die grond, wanneer die oog nie die soekvenster kan bereik nie. Die sluitergeluid is ook stiller in hierdie modus. 



</doc>
<doc id="118865" url="https://af.wikipedia.org/wiki?curid=118865" title="Tallboy (bom)">
Tallboy (bom)

Tallboy was 'n aardbewing-bom met 'n gewig van 5,400 kg wat deur die Britse ingenieur Barnes Wallis ontwikkel is vir die Britse Lugmag in 1944. Dit was slegs gedra deur die Avro Lancaster-bomwerper. Dit is meestal gebruik teen harde strukture bv. beton. Die sukses van Tallboy het aanleiding gegee tot die ontwikkeling van die Grand Slam-bom.


</doc>
<doc id="118867" url="https://af.wikipedia.org/wiki?curid=118867" title="BMW R1100GS">
BMW R1100GS

Die BMW R1100GS is 'n dubbelsportmotorfiets wat bekendgestel is in 1993, en vervaardig is vanaf 1994 tot 1999 deur BMW Motorrad in Berlyn, Duitsland.

Die fiets het 'n 1085 cc plattweeling (bokser) enjin, die eerste keer gesien in die R1100RS wat van stapel gestuur is in 1992, en was die eerste lid van die GS familie wat 'n lug-en-olieverkoelde enjin gebruik het, eerder as die vroeëre lugverkoelde enjins wat gebruik is op BMW motorfietse sedert die R32 in 1923.

'n Kleiner kapasiteit sustermodel, die 848 cc R850GS, is van hierdie model afgelei van 1996 tot 2001.

In 1999 is die R1100GS vervang deur die R1150GS.

Vorige BMW motorfietse gebruik die lugkop-enjins soos die tipe 247 lugverkoelde plattweeling met twee stootstang-geaktiveerde kleppe per silinder. Die R1100GS enjin is bekendgestel met gedeeltelike olieverkoeling en vier kleppe per silinder wat gereël word deur 'n enkele kettinggedrewe nokas. Motronic brandstofinspuiting is ingesluit in plaas van die vergassers op vroëre fietse gevind. Die agtervering en dryfas gebruik dieselfde Paralever swaai-armstelsel as die vorige fietse, maar met die toevoeging van afstandverstelbare voorvragaanpassing op die skokbreker. Die voorvering gebruik 'n nuwe A-armstelsel genaamd Telelever. Opsies het ingesluit verhitte stuurhandvatsels en 'n sluitweer-remstelsel (ABS).


</doc>
<doc id="118868" url="https://af.wikipedia.org/wiki?curid=118868" title="BMW R1100RS">
BMW R1100RS

Die BMW R1100RS was 'n sporttoermotorfiets wat deur BMW Motorrad vervaardig is tussen 1993 en 2001, en was die eerste BMW motorfiets om van die nuwe R259 "Oilhead" bokserenjin gebruik te maak.

Die R259 1,085 cc plattweelingenjin het 'n maksimum uitset van 67 kW (90 perdekrag). Die enjin het die naam "Oilhead" gekry omrede dit lugverkoelde silinders gehad het, maar olieverkoelde silinderkoppe. 

Die BMW R1100RS het 'n raamlose ontwerp wat deur die enjin as 'n gestresde lid ondersteun word, 'n benadering wat BMW vir al sy daaropvolgende oilheads gebruik het (behalwe die R1100S). In plaas van konvensionele teleskopiese vurke, het die R1100RS BMW se eie Telelever-suspensie benut wat direk aan die enjin vasbout. Die Telelever-ontwerp het 'n oppervlakkig soortgelyke voorkoms as teleskopiese vurke, maar remkragte word horisontaal teruggeneem, wat "vurkduik" minimaliseer. 'n Agterste subraam ondersteun die ryer, passasier en enige bagasie. Beide ten volle en half-geskorte variante was beskikbaar.

In 1993 is die enjin aangepas vir die BMW R1100GS. In 1999 is 'n meer kragtige sesgangweergawe van die R259-enjin gepas in die BMW R1100S. In 2013 het BMW vloeibare verkoeling vir hul plat-tweeling motorfietsenjins bekend gestel, maar die maatskappy het nog steeds oilhead bokserenjins op roadsters soos die R nineT en die R1100R gepas.

Die R1100RS is vanaf 1994 in die Verenigde State bemark, waar dit aangewys is as "Cycle World" se beste standaardmotorfiets van 1994.


</doc>
<doc id="118870" url="https://af.wikipedia.org/wiki?curid=118870" title="Tegnologiese singulariteit">
Tegnologiese singulariteit

Die tegnologiese singulariteit (ook eenvoudig die singulariteit) is 'n hipotese waarvolgens die ontdekking van kunsmatige hiperintelligensie 'n onmiddellike eksponensiële tegnologiese ontwikkeling tot gevolg sal hê, wat ongekende en fundamentele veranderings in die menslike beskawing teweeg sal bring. Volgens hierdie hipotese sal 'n opgradeerbare intelligente agent (soos 'n rekenaar wat deur sagteware-gebaseerde algemene kunsmatige intelligensie in werking gestel is) 'n wegholreaksie ontketen van 'n kringloop selfverbeterings waarvolgens elke nuwe en meer intelligente generasie vinniger as die vorige sal werk. Dit lei dan tot 'n intelligensie-ontploffing en skep 'n magtige superintelligensie wat kwalitatief by verre alle menslike intelligensie sal oortref. John von Neumann was in die 1950s die eerste om die term "singulariteit" te gebruik in die konteks van tegnologie. Hy verwys na tegnologiese vordering wat versnelde verandering veroorsaak:

“Een van ons gesprekke het gewentel om die immer versnellende vordering van tegnologie en die veranderinge in menslike bestaanswyse, wat naamlik die indruk skep dat 'n sekere onafwendbare singulariteit in die geskiedenis van die menseras (of: spesies) genader word, waarna mensesake, soos ons dit tans ken, nie kan voortbestaan nie.”
Die tegnologiese singulariteit is ook 'n transhumanistiese begrip. Baie transhumaniste ervaar dit vanuit Moore se wet (wat 'n verdubbeling in prosesseringskapasiteit voorspel binne 'n gegewe periode) wat ook van toepassing gemaak word op die tempo van wetenskaplike en tegnologiese ontwikkeling.

Daaropvolgende skrywers het ook die sieninge verder uitgebou. I.J. Good se "intelligensie-ontploffing", voorspel dat 'n toekomstige superintelligensie 'n singulariteit sal laat ontstaan. Amerikaanse wiskundige en wetenskapfiksie-skrywer Vernor Vinge stel in sy 1993 essay, "The Coming Technological Singularity", dat 'n singulariteit die einde van die menslike era kan beteken, aangesien die nuwe superintelligensie sal voortgaan om ditself op te gradeer en tegnologie ook teen 'n onverstaanbare vinnige tempo sal laat vooruitgaan.
Gedurende die 2012 Singularity Summit, het Stuart Armstrong in 'n studie van kunsmatige algemene intelligensie voorspellings van kenners onderneem en die gemiddelde voorspelling vir die intree van die singulariteit as 2040 geïdentifiseer.

Onder die moontlike eksponensiële verandering tot 'n singulariteit word verstaan:

• 'n Tyd in die toekoms waar die tegnologiese vooruitgang so vinnig is dat mense met hul bestaande intelligensie die gevolglike samelewing nie meer kan begryp nie.

• Die tydstip waarop alle eksponensiële tendense wat sedert die ontstaan van die lewe begin het, almal saamkom en 'deur die plafon gaan'.

• Die tydstip waarop die eerste kunsmatige intelligensies of postmense (verbeterde mense met 'n hoër intelligensie) hul verdere ontwikkeling in eie hand neem en hulself so vinnig gaan 'verbeter' dat die die impak so diepgaande gaan wees dat die mens ingrypend en onomkeerbaar getransformeer gaan word.

In toekomsstudies is 'n tegnologiese singulariteit 'n toekomstige breekpunt wanneer die tegnologiese vooruitgang so vinnig gaan dat mense met hul teenwoordige intelligensie die gevolglike samelewing nie meer kan begryp nie. Die verandering sou aan die gang gesit word deur die eerste kunsmatige intelligensies of postmense wat hulself teen 'n hoë tempo bly verbeter (steeds meer intelligente kunsmatige intelligensie). Hierdie singulariteit is benoem na analogie van die astronomiese punt in die ruimte-tyd waar die natuurwette hul geldigheid afstaan (soos volgens die huidige mees aanvaarde teorie betreffende die oorsprong van die heelal: die oerknal, of die sentrum van 'n swartkolk).

Dergelike veranderinge word in die jare sestig van die 20ste eeu bespreek deur I.J. Good, maar die term singulariteit as beskrywing van tegniese vooruitgang word reeds in die 50er-jare deur John von Neumann gebruik. Die singulariteit word vir die eerste keer uitvoerig beskryf deur die Amerikaanse wiskundige en wetenskapfiksie-skrywer Vernor Vinge in 1993 in sy essay "Singularity". Mense debateer nog steeds oor of hierdie singulariteit werklik gaan gebeur, en wanneer (die middel 21ste eeu?).

Sommige outeurs, soos Raymond Kurzweil, het teorieë ontwikkel waarin Moore se wet breër geïnterpreteer word. Moore praat slegs oor die ewolusie van transistors vanaf die jare sestig, Kurzweil begin sy dubbel-eksponensiële kurwe reeds teen die begin van die 20ste eeu by die ponskaartmasjiene. Hy suggereer 'n eksponensiële patroon in die vooruitgang van tegnologie in die loop van die menslike geskiedenis en selfs van voor die begin van lewe op aarde. Die hele ewolusie sedert die oerknal tot nou kan volgens hom gesien word as 'n eksponensiële groei van intelligensie, voortgesit in kunsmatige intelligensie. Volgens Kurzweil kulmineer die patroon in ongebreidelde tegnologiese vooruitgang gedurende die 21ste eeu en lei dan ten slotte tot die singulariteit (die tegnologiese vooruitgang vorder dan baie vinnig na oneindigheid).

Vir 'n singulariteit om te kan plaasvind word essensiële voorwaardes benodig, naamlik dat:

• dit vir die mensdom op 'n gegewe tydstip moontlik moet wees om relatief tot menslike intelligensie minstens 'n gelykwaardige kunsmatige intelligensie te skep, of

• dit moontlik moet wees om 'n normaal menslike brein sodanig op te gradeer dat die gevolglike resultaat die tans bestaande menslike brein in intelligensie oortref.

Hieroor bly die menings van ander ondersoekers egter steeds verdeeld.

Die konsep van 'n tegnologiese singulariteit het reeds in die laat 1950s ontstaan. Stanislaw Ulam het in Mei 1958, verwysend na 'n gesprek met die wiskundige John von Neumann die volgende gestel:

Die aanhaling word dikwels uit konteks gehaal en toegeskryf aan John von Neumann self. In 1965 beskryf die statikus I.J. Good 'n konsep wat nog meer lyk soos ons hedendaagse singulariteitsbegrip omdat hy ook die aspek van bo-menslike intelligensie insluit:

Die moderne konsep van die tegnologiese singulariteit is grotendeels afkomstig van die wiskundige en wetenskapfiksie-outeur Vernor Vinge. Vinge begin in die jare tagtig te praat oor die singulariteit, en verwoord sy gedagtes oor die onderwerp in Januarie 1983 in 'n voorwoord vir die (intussen toegemaakte) tydskrif "Omni". Die eerste uitgebreide artikel oor die onderwerp publiseer Vinge in 1993, naamlik die essay " tegnologiese singulariteit ". Sederdien is dit 'n onderwerp gewees vir baie wetenskapfiksieskrywers. Die essay van Vinge bevat die gereeld aangehaalde sin:

Die singulariteit van Vinge word gereeld verkeerd verstaan as sou tegnologiese vooruitgang afstewe op oneindigheid, soos in ‘n wiskundige singulariteit. Eintlik bedoel Vinge dat hedendaagse intelligente mense nie meer die gemeenskap van 'na die singulariteit' sal kan begryp nie. In sy wetenskapfisksie roman "Marooned in realtime" (1986) vergelyk hy dit so:

Eintlik was die term eerder gekies as 'n metafoor uit die natuurkunde as uit die wiskunde; namate mens die singulariteit nader word die modelle van die toekoms minder betroubaar, net soos die gebruiklike modelle van die natuurkunde verander namate mens 'n swaartekragsingulariteit nader (soos by 'n swartkolk of die oerknal).

Vinge skryf dat bomenslike intelligensie, of dit nou geskep word deur kubernetiese verbetering van die menslike brein ("Intelligence Amplification IA") of deur kunsmatige intelligensie ("Artificial Intelligence AI"), beter in staat sal wees om hul eie intelligensie te vermeerder as die mense wat hulle maak. Vinge skryf:

Van hierdie terugvoerkringloop van selfverbetering van intelligensie word verwag dat dit steeds meer tegnologiese vooruitgang bring in 'n steeds korter tydperk. Vir hedendaagse mense sal hierdie nuwe tegnologie en die daarmee gevormde wêreld en gemeenskap vinnig onbegryplik word. In sy roman "A Fire Upon the Deep" (1992) verwys Vinge hierna. Die helde van die verhaal, wat in die verre toekoms afspeel, kry te maak met baie ver ontwikkelde 'masjiene' wat baie kenmerke van die lewe het. So het hierdie ' masjiene' die uiterlike van 'plantaardige groeisels' wat op molekulêre vlak werk, soos in lewende wesens wat op sellulêre vlak ook as 'n besonderse komplekse molekulêre masjien beskou kan word. Ook 'groei' hierdie' masjiene, as dit nodig is, vanuit 'n saadagtige begin tot grooter eenhede. Hierdie masjiene maak gebruik van atome en molekules uit hul omgewing vir hulle groei en onderhoud en die benodigde energie vir normale gebruik bekom hulle uit sonkrag. Maar as die nodig is haal hulle op 'n onbekende manier energie uit die struktuur van die ruimte-tyd self maar dan op so 'n groot skaal dat as newe effek die son selfs byna uitdoof word deur die enorme hoeveelheid energie wat, hulle op 'n onbegryplike manier, daarvandaan onttrek word.

In sy essay uit 2001, 'die wet van die versnellende opbrengste' stel Raymond Kurzweil 'n veralgemening van Moore se wet voor. Die wet van Moore vorm vir die meeste aanhangers van die singulariteitshipotese die basis van hul geloof in die singulariteit en beskryf 'n eksponensiële groeipatroon in die kompleksiteit van geïntegreerde halfgeleier stroombane. Kurzweil brei dit uit en sluit tegnologieë van ver voor die ontwikkeling van geïntegreerde skakeling in tot toekomstige vorme van verwerking. Hy beweer dat 'n nuwe tegnologie op die voorgrond kom telkens as daar 'n hindernis opduik. So sal nanotegnologie volgens hom die wet van Moore staande hou as die huidige produsiemetodes van mikroskyfies 'n plafon bereik. Hy voorspel dat dergelike paradigmaverskuiwings steeds meer dikwels sal voorkom naarmate ons die singulariteit nader. Hy glo dat die eksponensiële groei van Moore se wet sal deurlopend verby die gebruik van geïntegreerde stroombane beweeg na tegnologieë wat vir ons tans nog onbekend is, of wat ons selfs nog nie kan voorstel nie, wat sal lei tot die singulariteit. Dit beskryf hy as 'tegnologiese verandering so vinnig en grondig dat dit dié breekpunt in die menslike geskiedenis aandui'. Baie toekomskundiges gebruik nog steeds die term Moore se wet om ook die idees van Kurzweil te beskryf. Soos Ray Kurzweil in sy boek "Kurzweil on the edge - The intelligent universe" (2002) dit stel:

Kurzweil verduidelik hierdie temas verder in sy boeke soos "The age of spiritual machines" (2000) en "The singularity is near" (2005) Sy voorspellings verskil van die van Vinge in soverre dat Kurzweil 'n veel geleideliker oorgang na die singulariteit vir die totale mensdom voorsien terwyl Vinge vinnige selfverbeterende, bomenslike intelligensie vooropstel. Hierdie verskil word dikwels onderskei as die "sagte singulariteit" en die "harde singulariteit".

Sommiges beskou die singulariteit as 'n logiese gevolg van die evolusie van die samelewing. Baie sosioloë en antropoloë het sosiale teorieë gekonstrueer wat sosiale en kulturele ewolusie evalueer. Sommiges, soos Lewis H. Morgan, Leslie White en Gerard Lenski beskou tegnologiese vooruitgang as die primêre dryfveer van die selfontwikkelende menslike beskawing.

Morgan stel drie groot fases voorop vir sosiale ewolusie ("savagery", "barbarism" en "civilisation"). Die fases word onderskei aan die hand van tegnologiese mylpale soos

In plaas van spesifieke uitvindings neem White energie as maatstaf om die ewolusie van beskawings te bepaal. Vir White is die verkryging en beheer van energie die vernaamste funksie van kultuur. White onderskei vyf fases in die ontwikkeling van die menslike beskawing;

White skep die formule P=E*T, waarvolgens E 'n maatstaf is van die energie gebruik per capita per jaar, T is 'n maatstaf vir die effektiwiteit van die gebruik van die energie en P verteenwoordig die mate waartoe kulturele ontwikkeling plaasvind in terme van die vervaardigde produk. In sy eie woorde: "kultuur ontwikkel as die hoeveelheid opgewekte energie per capita per jaar vermeerder, of as die effektiwiteit van die instrumentele middele om energie aan te wend toeneem."

Die Russiese astronoom Nikolaj Kardasjev ondersoek hierdie teorie en stel die Kardasjevskaal op, wat die energieverbruik van ontwikkelde beskawings kategoriseer. In sy grondvorm het die skaal drie kategorieë, waarin beskawings op die basis van hul energieprodusie ingedeel word:

Tipe I

Die beskawing is in staat om al die planeet se beskikbare energie te gebruik. 

Tipe II 

Die beskawing is in staat om alle beskikbare energie wat uitgaan van 'n enkele ster te gebruik.

Tipe III

Die beskawing is in staat om die totale beskikbare energie in 'n melkwegstelsel te gebruik. 

Die menslike beskawing bevind homself nog erens onder Tipe I, aangesien ons slegs weet om 'n deel van die beskikbare energie op die Aarde te gebruik. Hierdie status is nie-amptelik "Tipe 0". 'n Dysonsfeer is tipe II op hierdie skaal en die mensdom is op die oomblik ongeveer op vlak 0,7.

Gerhard Lenski gebruik 'n moderne benadering en fokus op informasie. Hoe meer informasie en kennis (veral as dit ons toelaat om die natuurlike omgewing te manipuleer) 'n bepaalde samelewing het, hoe meer ontwikkeld is dit. Hy identifiseer vier fases in die ontwikkeling van beskawing, gebaseerd op mylpale in die geskiedenis van kommunikasie.

Vooruitgang op die vlak van kommunikasie sorg vir vooruitgang van die ekonomie en politiek, verspreiding van goedere, sosiale ongelykheid en talle van die ander sfere van die menslike samelewing. Hy onderskei samelewings ook op hul vlak van tegnologiese ontwikkeling, kommunikasie en ekonomie;

Ten slotte is daar die sosioloë en antropoloë soos Alvin Toffler (outeur van "Future Shock"), Daniel Bell en John Nashbitt wie teorieë oor die post-industriële samelewings ontwikkel het. Hulle argumenteer dat die huidige tydperk van die industriële samelewing sy einde nader en dat dienste en informasie belangriker geword het as industrie en goedere. Voorts word transhumanisme voorsien as 'n moontlikheid waarvolgens die mens sy evolusie in eie hande kan neem. Hiervolgens kan die mens homself fisiek verbeter of, na analogie met rekenaars en sagteware, opgradeer met tegnologië soos nanotegnologie, genetiese manipulasie en diepgaande integrasie van rekenaartegnologie in die menslike liggaam. Sommige meer ektreme visies van post-industriële samelewings, veral in fiksie lyk baie soos post-singulariteit samelewings.

Skeptici verwys na verskillende (moontlike selfs dodelike) gevare van die singulariteit vir die mensdom:

• gevaarlike situasies wat voortspruit uit die tegnologie wat uiteindelik 'n kunsmatige intelligensie (KI) moet oplewer.

• gevare voortspruitend uit 'n KI self.

Sommige mense beweer dat die ontwikkelde tegnologieë gewoon te gevaarlik is vir die mens, sodat dit moreel gesien, verbied behoort te word. Daar word veral gevrees vir 'n uiteindelike toekomstige tegnologiese distopie. Baie andere, soos die neo-Luddiete, is teen die singulariteit gekant maar nie teen moderne tegnologie as sodanig nie. Gevaarlike tegnologie waarna dikwels verwys word is molukelêre nanotegnologie en genetiese manipulasie. In 'n vergevorderde stadium kan hierdie tegnologieë moontlik deur 'n superintelligensie aangewend word wat 'n wesentlike gevaar vir die mensdom inhou. Hierdie bedreiging is 'n belangrike aangeleentheid, sowel vir singulariteitsvoorstanders as vir singulariteitskritici, en was die onderwerp van 'n artikel deur Bill Joy gepubliseer in "Wired" tydskrif, getiteld "Why the future doesn't need us". Oxford Universiteit filosoof Nick Bostrom evalueer ook die gevare van die singulariteit vir die oorlewering van die mensdom in sy essay "Existential risks". 
Baie ondersteuners van die singulariteit beskou nanotegnologie as van die belangrikste eksistensiële risikos vir die mensdom. Daarom glo die meeste dat nanotegnologie voorafgegaan sou moet word deur 'n Saad-KI ('n soort basis van kunsmagtige intelligensie) en dat 'n pre-singulariteit gemeenskap dus geen nanotegnologie sou mag besit nie. Ander, soos die Foresight Institute, stimuleer juis inisiatiewe om molekulêre nanotegnologie te skep, omdat hulle glo dat nanotegnologie ook veilig gemaak kan word vir pre-singulariteit gebruik of selfs dat nanotegnologie die koms van 'n gunstige singulariteit kan versnel.

Sommige denkers vermoed dat hiper-intelligensie waarskynlik ander prioriteite as die mensdom sou stel, en 'gewone' intelligente mense sal per definisie nie meer die superintelligensies kan ewenaar nie. Voorts sal die intelligensie van superintelligensies ook steeds vinniger aanwas, wat aan hierdie entiteite die vermoë sal verskaf om alle moontlike teenstand te voorsien, en by voorbaat uit te skakel. Hoewel sommiges argumenteer dat hoë intelligensie ook 'outomaties' met hoë morele waardes sou gepaardgaan, is daar andere wat sodanige verband ontken. Hulle wys op die Nazis wat hulself in die praktyk weens hul rassistiese en totalitêre ideologie nie laat lei het deur enige morele beginsels nie. Baie hoogintelligente mense soos geleerdes, dokters en ingenieurs het vrywillig hul medewerking aan die regime gegee, veral in die jare dertig en die begin van die Tweede Wêreldoorlog toe die stelsel nog suksesvol gelyk het. Blykbaar het hierdie, tog bogemiddeld intelligente mense, geen morele besware teen die Nazis en hulle ideologie gehad nie. KI-navorser Hugo de Garis veronderstel daarom, verwysend na onder andere hierdie historiese voorbeeld, dat bomenslike intelligensies die mensdom bloot gaan elimineer en dat die mensdom dit nie kan stop nie.

Voorstanders van 'Vriendelike kunsmatige intelligensie' sien ook in dat die singulariteit wel 'n groot gevaar vir die mensdom sou kon inhou, en juis om hierdie rede steun hulle pogings om die singulariteit veiliger te maak deur KI te skep wat welwillend teenoor die mens sal wees. Hierdie idee is ook vervat in die 'drie wette van die robotika' van Isaac Asimov, wat daarop afgestem is om 'n kunsmatige intelligente robot te verhinder, en terselfdetyd nie mense kwaad aan te doen nie. Dit ten spyte daarvan dat in baie storielyne van Asimov se verhale fokus op die mislukking van sy wette. 'n Instituut in die VSA wat hulself besig hou met die veiliger maak van 'n moontlike KI is die Machine Intelligence Research Institute (MIRI) gestig deur singulariteitsondersteuner Elieser Yudkowski en gesteun deur onder andere Ray Kurzweil.

Die oorspronklike Luddiete was gedurende die eerste Industriële Rewolusie (Engeland vanaf 1750) gekant teen die gebruik van masjiene uit vrees dat werk dramaties sou afneem. Sommige teenstanders van die singulariteit beweer dat dieselfde gaan gebeur na 'n singulariteit. Alhoewel die vrees van die Luddiete nie gerealiseer het nie, weens die groei van werkgeleenthede na die industriële rewolusie (landbouwerkers vind nuwe werk as fabrieksarbeiders, technici, kantoorwerkers en bediendes), was daar tog inderdaad 'n vermindering van bepaalde vorme van werk. Daar was veral 'n dramatiese vermindering in werkgeleenthede vir kinders en ouer mense, wat moreel beskou, 'n goeie uitkoms was. 'n Post-singulariteitsgemeenskap kan moontlik veel ryker wees as 'n pre-singulariteitsgemeenskap (danksy die verbeterde manipulasie van materie en energie om aan die menslike behoeftes te voldoen) waarby genoeg welvaart oorbly om die werkloses te onderhou. 'n Moontlike scenario vir die singulariteit is 'n verhoging van die per kapita inkomste en 'n verlaging van die werkgeleenthede waarby iedereen sonder werk 'n soort basisinkomste gewaarborg word. Maar voor die inwerkingstelling van 'n basisinkomste moet daar wel genoeg voorsiening daarvoor gemaak wees deur onder andere die maghebbers en deur die finansiële elite en groot bedrywe wêreldwyd. Hiervoor is die geleenthede nie juis tans gunstig nie omdat die neo-liberalisme nog hoogty vier in die politieke en ekonomiese denke waarvolgens soveel moontlik aan die vrye mark oorgelaat word. Diegene wat nie kan byhou nie, soos siekes, gestremdes, werkloses en bejaardes, word daarby dus gou aan hul eie lot oorgelaat. So ontstaan daar geleidelik 'n verdeling in die samelewing: 'n steeds rykerwordende elite en 'n groeiende, steeds meer verarmde onderklas.

Theodore Kacsynski, 'n heftige teenstander van die singulariteit en 'n neo-luddiet, word berug as die "Unabomber". Hy skryf, soos ander sceptici, dat 'n superintelligente entiteit die mensheid onherroepelyk sal uitroei of andersins sal gebruik as 'n willose werktuig vir sy eie doeleindes. Andersyds argumenteer Kacsynski, as KI nie geskep word nie, sal die ontwikkelende tegnologie die vestiging van 'n eliteklas toelaat wat nie meer teengestaan sal kan word nie, weens hul bomenslike intelligensie. Hierdie opperklasse sal ontstaan uit die huidige ekonomiese en politieke elite van die mensdom ("the mighty, rich and famous") wat eksklusiewe toegang sal hê tot tegnologiese middele om die ligaam vir 'n onbepaalde tyd biologies gesond te hou en om tot die uitbreiding van hul intelligensie by te dra. Daarmee word die middele aan hulle verskaf om die 'groot massa' eweneens uitgesluit te hou. Die gemiddelde mens sal deur die maghebbers afgegradeer word tot die status van mak diere na voldoende tegnologiese vooruitgang om weerstand vir 'n onbepaalde tyd onder absolute beheer te behou. Sowel Bill Joy as Ray Kurzweil haal Kacsynski aan in hul werk.



</doc>
<doc id="118871" url="https://af.wikipedia.org/wiki?curid=118871" title="Eochaid">
Eochaid

Eochaid (volle naam: Eochaid mac Run; omstreeks 860 – ná 889) was moontlik van 878 tot 889 koning van Skotland. Hy was ’n seun van Run, koning van Strathclyde, en sy ma kon ’n dogter gewees het van Kenneth MacAlpin. Hy het vermoedelik saam met Giric regeer.

Bewyse van Eochaid se bewind word in die Kronieke van die Konings van Alba gevind, waar gesê word: "En Eochodius, seun van Run, koning van die Britte, kleinseun van Kenneth deur sy dogter, het 11 jaar lank regeer; hoewel ander sê Ciricium (Giric), die seun van iemand anders, het in dié tyd regeer, want hy het Eochaid se pleegpa en beskermer geword.

"En in sy tweede jaar het Aed, seun van Niall, gesterf.

"En in sy negende jaar, op die dag van sint Cirici (Cyrus), het ’n sonsverduistering plaasgevind. Eochaid en sy pleegpa is toe uit die koninkryk verban."

Dit is min af meer al wat bekend is van Eochaid se bewind. Die dood van Aed, seun van Niall Caille, word geraam op 20 November 879 en die sonsverduistering op 16 Junie 885. Die woorde "ander sê" dui daarop dat daar in dié tyd al verwarring oor Eochaid was. 

Sommige weergawes van die Kronieke van die Konings van Alba sluit Eochaid uit, en die Duan Albanach laat hom en Giric albei uit (Áed word gevolg deur Donald II, seun van Konstantyn I). Die Duan sluit egter ook sommige vroeëre konings uit en dit is nie seker of dit per ongeluk of met opset is nie. Sommige geleerdes meen Giric het wel regeer, maar nie Eochaid nie. Laasgenoemde se inskrywing in die Kronieke kan byvoorbeeld verwyder word sonder dat dit aan die leesbaarheid verskil maak, maar nie Giric s’n nie – dit noem Giric se naamdag as die dag waarop die sonsverduistering plaasgevind het.

Daar is dus geen konsensus oor of Eochaid koning van Skotland, koning van Strathclyde of glad nie koning was nie.



</doc>
<doc id="118872" url="https://af.wikipedia.org/wiki?curid=118872" title="Konstantyn II van Skotland">
Konstantyn II van Skotland

Konstantyn II (volle naam: Constantín mac Áeda, Skots-Gaelies: "Còiseam mac Aoidh"; omstreeks 874 – 952) was die seun van koning Áed en self koning van Skotland, wat toe bekend was as Alba. Die Koninkryk Alba, waarvan die oorsprong teruggespeur kan word na die tyd van Konstantyn, was in Noord-Brittanje. 

Konstantyn se oupa, Kenneth MacAlpin, was die eerste lid van die familie wat sover bekend ’n koning was, maar hy is koning van die Pikte genoem. Die verandering in die titel "koning van die Pikte" in "koning van Alba" was deel van ’n groter transformasie van Piktland.

Konstantyn II se bewind is, nes dié van sy voorgangers, oorheers deur die bedrywighede van die Wikings in wat vandag Brittanje is. Tydens Konstantyn se bewind het die heersers van die suidelike koninkryke Wessex en Mercië, later die Koninkryk van Engeland, hul grondgebied noordwaarts uitgebrei tot in die betwiste koninkryke van Northumbrië. Konstantyn het eers met die suidelike heersers saamgespan teen die Wikings, maar mettertyd het konflik ingetree. Die Engelse koning Athelstan het Konstantyn in 927 en 934 suksesvol onderwerp, maar die twee het weer in 937 gebots toe Konstantyn, in ’n bondgenootskap met die Strathclyde-Britte en die Wikings van Dublin, Athelstan se koninkryk binneval. Hy is egter verslaan. In 943 het Konstantyn geabdikeer en in ’n klooster afgetree, waar hy in 952 oorlede is. Hy is opgevolg deur sy voorganger, Donald II, se seun Malcolm I.

Konstantyn het tot met die vereniging van die koninkryke in 1603 die langste in Skotland regeer naas Willem die Leeu. Sy bewind het vermoedelik ’n beslissende rol gespeel in die vergaelisering van Piktland. In sy tyd is die woorde "Skots" en "Skotland" die eerste keer gebruik om te verwys na ’n deel van wat vandag Skotland is. 




</doc>
<doc id="118874" url="https://af.wikipedia.org/wiki?curid=118874" title="Malcolm I">
Malcolm I

Malcolm I (volle naam: Máel Coluim mac Domnaill; omstreeks 895-954) was van 943 tot 954 koning van Skotland nadat sy neef Konstantyn II afgetree het om ’n monnik te word. Hy was die seun van Donald II.

Sy pa is in 900 oorlede en Malcolm kon dus nie later as 901 gebore gewees het nie. Teen die 940's was hy dus nie meer ’n jong man nie en het hy dalk ongeduldig geword om die troon te bestyg. Volgens die "Profesie van Berchán" uit die 11de eeu, ’n geskiedenis in die vorm van ’n veronderstelde profesie, is Konstantyn II dus gedwing om in 943 te abdikeer en ’n klooster te gaan aftree sodat Malcolm kon koning word.

In 945 het Edmund I van Engeland ’n ooreenkoms met Malcolm aangegaan en in ruil daarvoor Strathclyde aan hom afgestaan. Volgens die Kronieke van die Konings van Alba het Malcolm Moray aangeval en Cellach verslaan, maar dit is onbekend wie Cellach was. Dit lyk of Malcolm by sy ooreenkoms met Edmund gehou het en of dit hernu is deur Edmund se opvolger, Edred. In 950 het Malcolm volgens die Kronieke van die Konings van Alba Engeland geplunder tot by die Teesrivier en beslag gelê op baie mense en beeste. Konstantyn se naam word ook aan die plundertog gekoppel, maar Woolf glo dit is ’n latere toevoeging. 

Volgens die Annale van Ulster is Malcolm in 954 gedood. Hy is op die eiland Iona begrawe. Sy twee seuns, Dub en Kenneth, was albei later konings.



</doc>
<doc id="118875" url="https://af.wikipedia.org/wiki?curid=118875" title="Focke-Wulf Fw 200 Condor">
Focke-Wulf Fw 200 Condor

Die Focke-Wulf Fw 200 Condor was 'n Duitse viermotorige bomwerper tydens die Tweede Wêreldoorlog wat aanvanklik ontwerp is as 'n passasiersvliegtuig. Die Fw 200 V I prototipe het op 27 Julie 1937 sy nooiensvlug voltooi. Die vliegtuig was oorspronklik ontwerp as 'n 26-sitplek passasiershandelsvliegtuig vir "Deutsche Lufthansa". Voor die Tweede Wêreldoorlog is die modelle Fw 200A en Fw 200B deur Deense en Brasiliaanse operateurs gebruik.



</doc>
<doc id="118876" url="https://af.wikipedia.org/wiki?curid=118876" title="N.H. van der Walt">
N.H. van der Walt

Ds. Nicolaas Hendrik van der Walt (onbekend – omgewing Coalbrook, distrik Vereeniging, Suid-Afrika, 19 Februarie 1948) was predikant in twee gemeentes van die Gereformeerde Kerke in Suid-Afrika, te wete Middelburg, Tvl., van 1908 af en Heidelberg, Tvl., van 1925 tot 1947 (van 1936 af in kombinasie met Volksrust), toe hy sy emeritaat aanvaar het. 

N.H. van der Walt het grootgeword op Watervoor, die familieplaas van die Van der Walts in die distrik Middelburg, Tvl. Nadat hy sy studie aan die Teologiese Skool Burgersdorp begin, begin 1905 saam na Potchefstroom verhuis en sy studie einde 1907 daar voltooi het, het hy begin 1908 predikant van die kombinasie Middelburg, Tvl., geword. Dit was 'n groot en wye arbeidsveld wat ook Belfast, Dullstroom, Roossenekal en Lydenburg omvat het. Hier het hy gearbei tot in 1925 en dit was 'n sware, toegewyde arbeid, aldus ds. J.V. Coetzee, wat sy lewensberig in die Gereformeerde Kerk se "Almanak" van 1949 geskryf het. "Dit het baie van sy tyd en kragte geëis en hy moes baie rondreis. Sy arbeid hier het met groot opoffering gepaardgegaan." En verder: "Toe ek in 1916 predikant geword het op Piet Retief was N.H. my naaste buurman na die noorde toe, met staanplek op Middelburg. Ons het destyds van ons gemeentes gepraat as die sewe gemeentes van Klein-Asië. Terwyl ek die sewe gemeentes van Klein-Asië in Suidoos Transvaal vir my rekening gehad het, was dié van Noordoos-Transvaal sy arbeidsveld. Met 'n sekere mate van trots het ons twee, buurpredikante, teenoor ander broeders daarop aanspraak gemaak dat ons die grootste arbeidsvelde in ons kerkverband moes vol staan. En hy was 'n fidele buurman om raad te gee en te help waar nodig."

Op Middelburg het ds. Van der Walt sy eerste eggenote, Martie Venter, aan die dood afgegee en is hy later weer getroud met Bettie du Toit, wat hom oorleef het. In 1925 is hy na Heidelberg beroep waar hy in die bediening gestaan het totdat hy op emeritaat afgetree het aan die begin van 1947. By hierdie geleentheid het hy van die gemeente Heidelberg afskeid geneem met 'n preek oor die teks uit Ps. 84: "Die Here is 'n son en skild."

As konsulent van die gemeente in Eldoret het ds. Van der Walt Kenia einde 1918 besoek. Sy besoek het die lidmate aangespoor tot geldinsamelings vir die koop van ’n standplaas en die oprig van ’n kerkgebou. Teen hierdie tyd het die gemeente gegroei tot 186 lidmate. In September 1919 is ds. Van der Walt weer na Kenia. Hy gee katkisasieklas en sewe jong lidmate lê belydenis van geloof af. Teen die einde van November is ds. Van der Walt weer terug na sy eie gemeente in Middelburg (Tvl.). Twee jaar later, in 1921, keer hy vir oulaas terug na Kenia nadat ds. P.W. Bingle van Venterstad die gemeente sou besoek, maar dit moes aflas omdat hy pampoentjies opgedoen het.

Ds. Van der Walt was nog maar kort in die bediening toe hy gekies is as kurator van die Teologiese Skool Potchefstroom. Ds. Coetzee skryf: "Die skool het die liefde van sy hart gehad en in hom het die skool 'n man verloor wat die belange daarvan op die hart gedra het nie alleen in sy herderlike en amptelike arbeid nie, maar ook in sy gebede."

Toe die PUK vir CHO in 1920 sy selfstandigheid bereik as saamstellende kollege van die Universiteit van Suid-Afrika, is ds. Van der Walt gekies as lid van die raad van die kollege. Hy het langer as 25 jaar in hierdie hoedanigheid gedien, 'n tyd lank as visevoorsitter en ook later as voorsitter, tot hy deur sy verswakte gesondheid verplig is om sy ontslag aan te vra. Ds. Coetzee skryf: "Met spyt het ons hom sien heengaan – 'n man wat besondere liefde en belangstelling vir die Christelike onderwys gehad het en die beste wat in hom was, hiervoor gegee het. Ek het baie met hom saamgewerk. Nie alleen op ons kerklike vergaderings nie, maar ook op verskillende sinodale deputaatskappe, die Kuratorium van die Teol. Skool en die Raad van die PUK. Saam was ons lede van die deputaatskap vir die Afrikaanse psalmboek en van die Musiek-kommissie in verband hiermee. Sy naam kom dan ook voor onder die voorrede van die Musiekkommissie voor in die psalmboek. En oral het N.H. met volle toewyding altyd die beste gegee wat in hom was."

Op die sinode van 1933 in Pretoria is ds. Van der Walt, ds. Derk Rumpff en ds. Coetzee gekies as deputaatskap vir die uitgawe van die Gereformeerde Kerk se "Almanak". Onderling het dié drie ds. Van der Walt as voorsitter van die deputaatskap gekies. Ds. Coetzee skryf: "Die jaarlikse oplaag van die "Almanak" was destyds so ongeveer 4 000. By ons eerste vergadering het hy vir ons 'n beleid voorgelê en het ons 'n werkverdeling gemaak tussen die drie deputate. Die "Almanak" moes omgeskep word tot 'n publikasie wat 'n mens met vrymoedigheid kon propageer, sowel wat sy uiterlike as sy inhoud betref. Eerste doel was om die jaarlikse oplaag op te skuif na 10 000. Ek het 'n bietjie pessimisties teenoor hierdie plan gestaan, maar N.H. het net gesê: 'Dit kan, en dit moet.' Toe ons, ná 'n tyd, die 10 000-merk bereik het, het hy op die eersvolgende redaksievergadering gesê: 'Nou na 15 000.' Hy het dit nog beleef dat ons hierdie merk oorskry het. Die oplaag vir vanjaar (1949) was byna 17 000 en dit was nog te min." 

Oor sy karakter skryf ds. Coetzee: "Ds. N.H. van der Walt se geloof en moed was aansteeklik. Hy het nie aan 'n minderwaardigheidskompleks gely nie, maar was oortuig van die goeie reg van sy standpunt en sy saak. Ek is nou nog maar alleen oor van die drie deputate wat sinds 1933 verantwoordelik was vir hierdie uitgawe van ons kerk. En ek het aangename herinnerings aan die jare van samewerking met die twee broeders wat reeds heengegaan het. Ds. N.H. van der Walt het 'n liefhebbende hart gehad en hy was 'n goeie herder wat in sy arbeid die ideaal van die Goeie Herder gedurig voor oë gehou het."

Omtrent ds. Van der Walt se laaste dae het oudl. Hennie Grové van Vereeniging, op wie se plaas hy naby Coalbrook oorlede is, geskryf: "Waar ds. Van der Walt in my huis sy lewe afgesluit het, is dit vir my 'n behoefte om hiermee aan hom hulde te bring. Met die stigting van die Geref. gemeente van Vereeniging het ek met hom kennisgemaak. Kort daarna is ek gekies as ouderling en het ons intiem met mekaar kennisgemaak. Daar was in hom baie karaktertrekke wat my aan wyle my vader laat dink het en daarom het ek altyd 'n kinderlike gevoel en respek vir hom gehad, hoewel hy maar 'n jaar ouer as ek was. Hy en sy vrou en kinders het ontsaglik baie vir my seun, dr. Grové, beteken tydens sy skooljare op die Volkskool in Heidelberg. Hy was streng, as dit nodig was, maar ook baie regverdig. Bo alles het sy vriendelikheid getrek. Ook teenoor jong mense kon hy so innemend vriendelik wees. Sy krag het veral in sy huisbesoek gelê. Dit was inspirerend, selfs vir mense wat nie van sy gemeente was nie en as gaste gekuier het by gemeentelede. Hy kon so vriendelik onderrig en so innig ook vir hulle bid. 

"Nadat hy nie meer ons as predikant van Vereeniging bedien het nie, het die vriendskapsbande tussen my huisgesin en dié van ds. Van der Walt bly voortbestaan en wanneer (ek en) my vrou enigsins die geleentheid had, het ons hulle altyd op Heidelberg besoek. By ons laaste besoek het ek opgemerk dat ds. Van der Walt eensaam voel. Die gedwonge onaktiwiteit weens sy liggaamstoestand het hom gehinder. Ek het toe voorgestel dat hy en mev. Van der Walt by ons 'n tyd lank op die plaas moet kom bly, en hulle het my aanbod aanvaar. Met toestemming van die geneesheer het ek hulle die 17e Februarie op Heidelberg afgehaal. Ons was pas weg uit Heidelberg toe ds. Van der Walt opmerk: Hoe pragtig is dit om tog weer buite in die vrye natuur te wees. Hy het toe voorgestel dat ons omtrent 'n myl verder by 'n plek moet uitdraai waar daar 'n blomkwekery is wat bestuur word deur 'n seun van wyle ds. W.J. de Klerk. Met lewendige belangstelling het hy hierdie besoek aan die blomkwekery afgelê, want hy was 'n liefhebber van blomme. 

"Op Vereeniging het ons 'n tydjie by die pastorie aangegaan waar hy 'n rukkie gerus het en 'n lewendige gesprek gevoer het met ds. (W.J.) Van der Merwe. Op die plaas aangekom, het ons baie oor die verlede gesels. Toe ons die aand van die 18e na ons kamers is vir die nag, was ds. Van der Walt baie opgeruimd. Daardie aand het hy nog 'n paar prettige grappe uit die verlede vertel. Gedurende die dag het hy nog aan my gesê: 'Liggaamlik is ek gesond; net die arm en been vorder so stadig.' Die volgende oggend om 7 uur het my vrou tee ingestuur na die slaapkamer wat (dominee) nog gedrink het. Omtrent 'n kwartier later het ons mev. Van der Walt hoor roep. Toe ons die kamer binnekom, het ons gesien dat dit reeds verby is met hom.

"Daardie selfde oggend om sesuur het my vrou aan my gesê dat ons weer die dood van een of ander familielid of intieme vriend kan verwag, want sy sien so iets altyd in haar slaap. Gedurende ons 44-jarige huwelikslewe was sy nog nooit hiermee verkeerd nie. Toe sy die kamer binnekom, het sy aan mev. Van der Walt gesê: 'Dit is verby; ek het dit netnou gesien.' Vir ons is dit 'n teleurstelling, want ons het so uitgesien na hul verblyf in ons huis, maar tog ook 'n voorreg dat ons hierdie beproefde dienskneg van die Here en sy eggenote nog daardie paar dae kon herberg."

Ds. Coetzee sluit sy lewewnsberig af: "Hy het nou heengegaan om te wandel in die volle lig van die Son van geregtigheid (na aanleiding van sy afskeidspreek op Heidelberg). Mag die Here vir sy nablywende eggenote en kinders 'n son en skild wees. Ek is dankbaar dat ek die voorreg gehad het om die teraardebestelling van my liewe ou vriend en medewerker in so baie sake te kon lei. Dit was 'n swaar iets om by hierdie geleentheid op te tree. Ek is die laaste van die driemanskap wat sinds 1933 gedien het op die deputaatskap vir die uitgawe van ons "Kerkalmanak". By die begrafnis van albei die heengegane mededeputate het ek opgetree. Dit was vir my 'n voorreg en genot om met hierdie twee broeders saam te werk. As enigste oorblywende lid van die driemanskap se ek: Vaarwel, liewe broeder en vriend. U ywer, moed en geloof in die werk van die Here bly vir my 'n besieling en ek hoop om dit voort te sit totdat dit die Here sal behaag om ook my af te los. Ek sê: tot weersiens." Ds. Coetzee is vier jaar en 10 maande later oorlede.



</doc>
<doc id="118878" url="https://af.wikipedia.org/wiki?curid=118878" title="Macbeth van Skotland">
Macbeth van Skotland

Macbeth MacFinley (volle naam: Mac Bethad mac Findlaích, Skots-Gaelies: "MacBheatha mac Fhionnlaigh"; 1005 - 15 Augustus 1057), met die bynaam Rí Deircc ("die Rooi Koning"), was van 1040 tot met sy dood koning van Skotland (toe bekend as Alba), en van vroeër af ook koning van Moray en van Fortriu. Daar is bewyse dat hy baie van sy tyd in en om die Forres-gebied van Moray deurgebring het waar hy, terwyl hy koning van Moray was, sy neef Duncan van Alba in ’n veldslag naby Pitgaveny verslaan het. 

Hy is veral bekend danksy William Shakespeare se tragedie Macbeth en die baie werke wat daardeur geïnspireer is. Die toneelstuk is hoofsaaklik geskoei op "Holinshed's Chronicles" (1577) en is nie noodwendig histories korrek nie.

Die naam "Macbeth ("Mac-Bethad", of in moderne Gaelies "MacBheatha") beteken "seun van die lewe". Hoewel dit soos ’n patroniem lyk, is dit nie een nie, maar het dit eerder die betekenis van "regverdige man" of "godsdienstige man". 

Volgens sommige bronne is Macbeth ’n kleinseun van Malcolm II en dus ’n neef van Duncan I, wat hy opgevolg het. Malcolm II se kleinseun Duncan is op 30 November 1034 aangewys as koning van Alba, oënskynlik sonder teenstand (terwyl vorige troonopvolgings gepaardgegaan het met ’n stryd tussen verskillende aanspraakmakers). Anders as die bejaarde koning Ducan van Shakespeare se toneelstuk, was die regte koning Duncan in 1034 ’n jong man, en selfs in 1040 toe hy dood is.

Vanweë sy jeug het Duncan se vroeë heerskappy blykbaar sonder groot omwentelinge verloop. Later was sy bewind onsuksesvol. In 1039 is Strathclyde deur die Northumbriërs aangeval en ’n wraakaanval daarna deur Duncan was rampspoedig. Hy het die nederlaag oorleef, maar die volgende jaar het hy ’n leër noordwaarts aangevoer na Moray, Macbeth se domein, oënskynlik in ’n strafaanval teen Moray. Hy is daar, op die slagveld by Bothnagowan, nou Pitgaveny, gedood deur ’n leër onder aanvoering van Macbeth. Dit was moontlik op 14 Augustus 1040.

Ná Duncan se dood het Macbeth koning geword. Daar is geen bewyse van teenstand nie, maar dit sou normaal gewees het as sy bewind nie algemeen aanvaar sou word nie. In 1045 is Duncan se pa, Crínán van Dunkeld, die stamvader van die Huis van Dunkeld en leke-ab van Iona, in ’n geveg tussen twee Skotse leërs dood.

Duncan se vrou het met haar kinders, onder andere die toekomstige konings Malcolm III en Donald III, uit Skotland gevlug. Verskeie bestemmings word genoem, maar die Britse historikus E. William Robertson meen die veiligste plek vir hulle sou haar of Duncan se familie en ondersteuners in Atholl gewees het.

Ná Crínán se nederlaag het Macbeth blykbaar geen mede-aanspraakmakers op die troon gehad nie. 

In 1052 was Macbeth indirek betrokke in die stryd in die Koninkryk van Engeland tussen Godwin, die Graaf van Wessex, en Eduard die Belyer toe hy ’n paar Normandiese bannelinge van Engeland in sy hof ontvang. In 1054 het Eduard se Graaf van Northumbrië, Siward, ’n groot inval in Skotland aangevoer. Dit het gelei tot ’n bloedige veldslag waarin 3 000 Skotte en 1 500 Engelse volgens die Annale van Ulster dood is. Die gevolg was dat ene Máel Coluim (nie Máel Coluim mac Donnchada, die toekomstige Malcolm III van Skotland nie) heringestel is as die koning van Strathclyde. Dit kan wees dat die gebeure van 1054 verantwoordelik was vir die idee in Shakespeare se toneelstuk dat die Engelse Malcolm III op die troon geplaas het.

Macbeth het nie die Engelse inval lank oorleef nie; hy is in 1057 verslaan en noodlottig gewond deur die toekomstige Malcolm III, seun van Duncan I. Die presiese datum is onseker; dit wissel van 14 Augustus tot 15 Augustus tot 5 Desember. Macbeth se stiefseun, Lulach, is kort daarna as koning aangewys.

Anders as latere skrywers, noem geen bron uit Macbeth se tyd dat hy ’n tiran was nie. Die "Duan Albanach" noem hom "die beroemde Mac Bethad". Die "Profesie van Berchán" beskryf hom as "die vrygewige koning van Fortriu", en sê:
Macbeth se lewe het, nes dié van koning Duncan I, teen die einde van die 14de eeu legendariese afmetings aangeneem toe John van Fordun en Andrew van Wyntoun hul geskiedenisse skryf. 

In Shakespeare se toneelstuk Macbeth van die 17de eeu, wat hoofsaaklik op Raphael Holinshed se weergawe berus, is Macbeth aanvanklik ’n dapper en lojale generaal van die bejaarde koning Duncan. Nadat hy deur die drie hekse en sy eie vrou gevlei is, besluit Macbeth dis in die haak om die koning te vermoor en die troon oor te neem. Eindelik blyk die hekse se voorspellings misleidend te wees en Macbeth vervreem die adel van Skotland. Hy word in ’n veldslag deur prins Malcolm verslaan. Terwyl die koning se leërs disintegreer, loop hy Macduff raak – ’n vlugtende adellike wie se vrou en kinders vroeër deur Macbeth se doodspatrollies vermoor is. Toe Macbeth besef hy sal sterf in ’n tweegeveg met Macduff, weier hy eers om dit te doen. Maar Macduff verduidelik as Macbeth oorgee, sal sy voormalige onderdane hom spot. Daarna neem Macbeth hom voor: "I will not yield to kiss the ground before young Malcolm's feet, to be baited by a rabble's curse." Hy besluit om tot die dood teen Macduff te baklei. Macbeth word verslaan en onthoof, en die toneelstuk eindig waar prins Malcolm sy kroning beplan.

Die waarskynlike rede dat Shakespeare Macbeth so onvleiend uitgebeeld het, is dat koning Jakobus VI en I van Malcolm III afgestam het deur die Huis van Bruce en sy eie Huis van Stewart, terwyl Macbeth se lyn uitgesterf het met die dood van Lulach ses maande ná sy stiefpa s'n. 

In ’n essay van 1959 vergelyk Boris Pasternak Shakespeare se Macbeth met Raskolnikof, die hoofkarakter in "Misdaad en Straf" deur Fjodor Dostojefski. Pasternak het verduidelik nie een van die karakters is aanvanklik ’n moordenaar nie, maar word een weens ’n paar foutiewe redenerings en ’n geloof dat hulle bo die wet verhewe is.



</doc>
<doc id="118879" url="https://af.wikipedia.org/wiki?curid=118879" title="Ferromagnetisme">
Ferromagnetisme

Ferromagnetisme is 'n vorm van magnetisme waarby die magetiese momente binne 'n materiaal so gekoppel is dat daar 'n langafstandsorde bestaan wat die momente parallel rig.

Hierdie materiale kan onder hul oorgangstemperatuur -wat die Curie-temperatuur T genoem word- spontane magnetisasie hê. Hierbo lyk die gedrag soos paramagnetisme, maar die Curie-Weiss-wet besit 'n ekstra term in die noemer:

Bekende metale met ferromagnetiese eienskappe is yster, nikkel, kobalt, disprosium en gadolinium.

Indien 'n ferromagnetiese materiaal van bo die ordeningstemperatuur afgekoel word na onder hierdie temperatuur sal die materiaal aanvanklik geen makroskopiese magnetisasie vertoon nie, hoewel in die materiaal klein gebiedjies (die Weiss-domeine) gevorm word waarbinne die spins ewewydig georden is. Die rigting van hierdie ordening is egter lukraak en daardeur is die totale magnetisasie steeds nul. Indien die materiaal egter aan 'n uitwendige veld H blootgestel word sal die gebiedjies in die rigting van hierdie veld getrek word en kry die materiaal 'n eie magnetisasie. By groot waardes van H tree versadiging op omrede alle gebiedjies nou reeds in dieselfde rigting getrek is en die inwendige veld B sal 'n S-kurwe volg. Die materiaal sal nou self 'n magneet wees. Indien die uitwendige veld verwyder word sal dit self 'n veld B veroorsaak.
Indien die uitwendige veld in die teenoorgestelde rigting aangelê word sal hierdie magnetisasie van die materiaal dit aanvanklik teenstaan. Die materiaal se inwendige veld B sal nie dieselfde kurwe volg as wat dit eerder gevolg het nie, maar uiteindlik word alle Weiss-gebiedjies omgetrek in die ander rigting en volg B in S-kurwe in die teenoorgestelde rigting wat egter nie deur die nulpunt gaan nie. Hierdie ompoling kan herhaal word maar die S-kurwes in die een rigting val nie saam met die een in die ander rigting nie. Hierdie verskynsel word histerese genoem. Die vorm van die histeresekurwe hang van die materiaal en die koppeling tussen die spins af. Indien die twee S-kurwes weinig verskil word dit 'n sagte magneet genoem en indien hulle baie verskil 'n harde magneet. In die laaste geval moet baie magnetiese werk verrig word om die magneet om te pool. Die oppervlak tussen die S-kurwes gee hierdie hoeveelheid werk wat verrig word en hitte omgesit.

Die verband tussen B en H is in die ferromagnetiese geval nie eenvoudig nie. Dit is 'n groot verskil met die diamagnetiese en paramagnetiese geval waarin hulle eweredig is.

Indien 'n ferromagneet se temperatuur verhoog word sal die toenemende temperatuurbeweging van die spins begin die ordening teen te staan. Aanvanklik verminder dit die magnetisasie net 'n bietjie, maar as die termiese energie kT naby die Curietemperatuur die energie van die spinkoppeling J bereik, stort die ordening in. 

Die magnetisasie M kan volgens Brillouin as funksie van die temperatuur T beskryf word met 'n funksie:

Waar die funksie F(J,y') die Brillouinfunksie is:

J staan vir die ferromagnetiese koppeling tussen die spins g is Lande se g-waarde van die magnetiese ioon, en μ is die Bohrmagnetonkonstante. N is die getal katione per gram, en y' word gegee deur

Hierin is T die absolute temperatuur k is die konstante van Boltzmann en γ is Weiss se molekulêreveldkoëffisiënt. Merk op dat die funksie 'n implesiete funksie is omrede M opnuut binne die funksie optree. Hierdie funksie verklaar die waargenome kurwes taamlik goed, maar daar is korreksies moontlik wat dit beter doen pas.


</doc>
<doc id="118881" url="https://af.wikipedia.org/wiki?curid=118881" title="Mary Tyler Moore">
Mary Tyler Moore

Mary Tyler Moore (1936–2017) was 'n Amerikaanse aktrise en komediant. Sy was veral bekend vir haar rolle in "The Mary Tyler Moore Show" (1970–1977) en "The Dick Van Dyke Show" (1961–1966).

Mary Tyler Moore is op 29 Desember 1936 in Brooklyn, New York in die Verenigde State van Amerika gebore.

Moore speel van 1961 tot 1966 in die TV-komedie "The Dick Van Dyke Show", wat haar eerste Golden Globe en twee Emmys oplewer. In 1967 behaal sy groot sukses met die speelfilm "Thoroughly Modern Millie". In 1969 speel Moore teenoor Elvis Presley in sy laatste speelfilm, "Change of Habit". Die fliek was egter nie suksesvol nie en Moore sou vir elf jaar nie weer in 'n rolprent speel nie.

Sy het wel van 1970 tot 1977 die hoofrol in (die na haar vernoemde) "The Mary Tyler Moore Show" vertolk, waarvoor sy haar tweede "Golden Globe" en vier "Emmys" ontvang.

In 1981 kry Moore haar derde "Golden Globe" en word sy vir 'n Oscar vir haar hoofrol in "Ordinary People" genomineer. Sy het uiteindelik meer as 25 pryse ontvang, waaronder haar sewende Emmy vir haar rol in die televisiefilm "Stolen Babies".

Moore was drie keer getroud. Haar enige kind, 'n seun, is uit haar eerste huwelik gebore. Hy is in 1980 op 24-jarige leeftyd as gevolg van 'n ongeluk met 'n defektiewe pistool oorlede.

Sy skryf twee keer haar memoires. In die eerste (1995) beskryf sy haar stryd teen alkoholisme. In die tweede (2009) skryf sy onder meer oor die invloed van diabetes mellitus (tipe 1-suikersiekte) op haar lewe. Sy was aktief by fondsinsamelings ter bekamping van hierdie siekte betrokke, veral by kinders, en was die internasionale voorsitter van die "Juvenile Diabetes Research Foundation".

Mary Tyler Moore is op 25 Januarie 2017 in Greenwich, Connecticut aan diabetes-verwante longontsteking oorlede. Sy was 80 jaar oud.





</doc>
<doc id="118882" url="https://af.wikipedia.org/wiki?curid=118882" title="BMW Motorrad">
BMW Motorrad

BMW Motorrad is die motorfietsmerk van die Duitse motormaatskappy BMW, deel van sy korporatiewe en handelsmerkontwikkeling afdeling. Die huidige Direkteur-Generaal van die eenheid is Hendrik von Kuenheim.
BMW Motorrad het motorfietse geproduseer sedert 1923, en sy inkomste vir 2009 was €1,069 miljoen uit die verkoop van 87,306 motorfietse, 'n afname in die 2008-syfer van €1,230 miljoen uit die verkope van 101 685 motorfietse.
In Mei 2011 is die 2 000 000ste motorfiets deur BMW Motorrad vervaardig, 'n R1200GS.

Die maatskappy het begin as 'n vliegtuigenjinvervaardiger in die vroeë 20ste eeu en tydens die Eerste Wêreldoorlog. BMW het sy eerste motorfiets vervaardig in 1923, die R32, wat gekenmerk is deur'n plattweelingbokserenjin. BMW Motorrad maak nog steeds gebruik van die plattweelingbokseruitleg, maar vervaardig deesdae ook motorfietse met 'n verskeidenheid enjinkonfigurasies.

Al BMW Motorrad se motorfietsproduksie vind plaas by sy aanleg in Berlyn, Duitsland,
hoewel sommige enjins ook vervaardig word in Oostenryk, China en Taiwan. Die meeste van die huidige motorfietse in BMW Motorrad se reeks is ontwerp deur David Robb, wie die maatskappy se hoofontwerper was van 1993 tot 2012 toe hy vervang is deur Edgar Heinrich.

In 2008 het BMW die DOHC Bokser HP2 Sport vrygestel,
en toegetree tot die ernstige veldrykompetisie-motorfietsmark met die vrystelling van die BMW G450X motorfiets.

BMW Motorrad het rekordverkope behaal vir die vyfde keer na mekaar in 2015. Met 'n totaal van 136,963 fietse verkoop in 2015, het BMW 'n 10.9% toename in verkope geregistreer in vergelyking met 2014. Die grootste enkele mark in 2015 was weer Duitsland (23,823 eenhede), gevolg deur die VSA (16,501 eenhede), Frankryk (12,550 eenhede), Italië (11,150 eenhede), die Verenigde Koninkryk (8,200 eenhede) en Spanje (7,976 eenhede).


</doc>
<doc id="118883" url="https://af.wikipedia.org/wiki?curid=118883" title="Tiffindell Ski-oord">
Tiffindell Ski-oord

Tiffindell Ski-oord is die enigste ski-oord in Suid-Afrika en een van slegs twee ski-oorde in Suider-Afrika (die ander een is Afriski in Lesotho). Dit is in 1993 in die suidelike Drakensberg gestig. Die oord is sedert 2012 onder nuwe bestuur en het in 2013 heropen.

Tiffindell is 24 km (15 myl) bokant die dorp Rhodes en omtrent 212 km (132 myl) oos van Aliwal-Noord. Dis op 'n hoogte van 2720 m (8920 voet) aan die suidekant van Ben Macdhui, die hoogste berg in die Oos-Kaap met 'n hoogte van 3001 m (9846 voet), geleë. Die oord het ski-hellings van 2 km op 'n perseel van 15 hektaar.

Die oord beskik oor masjiene wat sneeu maak om die ski-gebiede in stand te hou. In 'n gemiddelde winter (Junie-Augustus) strek die kunsmatige sneeu oor 'n gebied van meer as 1000 meter (3300 voet). Die oord het ook 'n sneeubedekte pret-park. Toerusting kan daar gehuur word en instrukteurs is beskikbaar om die besoekers op dreef te kry.



</doc>
<doc id="118885" url="https://af.wikipedia.org/wiki?curid=118885" title="Afriski">
Afriski

Afriski is die enigste ski-oord in Lesotho en een van slegs twee ski-oorde in Suider-Afrika (die ander een is die Tiffindell Ski-oord in Suid-Afrika). Afriski is op 'n hoogte van 3050 m bo seevlak (net onder Mahlasela-pas; 3222 m) in die Malutiberge, naby die noordelike grens van Lesotho en Suid-Afrika geleë.

Die oord kan in 4.5 uur per motor vanaf Johannesburg of Pretoria bereik word. Dit lê op die A1-snelweg oor die steil, maar geteerde Moteng-pas en die Mahlasela-pas.

Die oord kan huisvesting aan ongeveer 250 besoekers bied. Dit beskik oor 'n ski-helling van 1 km, asook 'n sagte helling vir beginners. Die ski-baan is slegs gedurende die wintermaande (Junie-Augustus) oop.



</doc>
<doc id="118886" url="https://af.wikipedia.org/wiki?curid=118886" title="Ski">
Ski

Ski is 'n metode van vervoer en 'n wintersport waar mense met behulp van ski's oor sneeu of ys gly. Mense wat ski word skiërs genoem. Spesiale toerusting word hiervoor benodig, onder andere 'n paar ski-stewels met bypassende ski-planke (waaraan die skoene kan hak). Warm klere, insluitende 'n mus en handskoene, is noodsaaklik om die skiër teen die koue te beskerm.

In Suider-Afrika is daar slegs twee oorde wat ski-geleenthede bied, die Tiffindell Ski-oord in Suid-Afrika en Afriski in Lesotho.

Mense ski al vir eeue lank. Moderne vorme van ski het in Skandinawië ontstaan, maar mense het moontlik al as so vroeg as 600 v.C. in China geski.

Die woord "ski" kom van Noorweë en word internasionaal gebruik. Dit is van die Oudnoorse woord "skíð" afkomstig, wat "verdeelde stuk hout" of "brandhout" beteken. Hoewel ski's oorspronklik van hout gemaak is, word hulle deesdae eerder van veselglas of ander saamgestelde materiale vervaardig. Soms word 'n kombinasie van hout en saamgestelde materiale gebruik.

Asimmetriese ski's is ten minste tot die laat 19de eeu in die noorde van Finland en Swede gebruik. Die skiër het 'n lang reguit, nie-geboë ski aan die een been gedra, en 'n kort ski aan die ander waarmee hy kon skop. Die onderkant van die kort ski was ontbloot of met diervel bedek, terwyl die lang ski (wat die skiër se gewig moes dra) met diervet gesmeer is (soortgelyke aan moderne ski-was).

Aanvanklik het skiërs slegs een paal of stok gebruik. Die eerste uitbeelding van 'n skiër met twee ski-stokke is in 1741.

Tot die middel van die 19de eeu was ski hoofsaaklik vir vervoer gebruik. Sedertdien word dit ook vir ontspanning en sport aangewend. Ski-oorlogvoering is in die 18de eeu in Noorweë bestudeer en militêre ski-wedrenne is gehou. Soos toerusting ontwikkel het en ski-hysers ontstaan het, het twee hoofvorme van ski die laat 19de en vroeë 20ste eeu ontstaan, Alpyns (afdraande ski, met lang dun ski's) en Nordies (landloop-ski en spronge).

Daar bestaan verskeie vorme van ski. Van die skisporte sluit in:

Alpyns, ski en sneeuplank

Nordies


</doc>
<doc id="118888" url="https://af.wikipedia.org/wiki?curid=118888" title="Petlyakov Pe-8">
Petlyakov Pe-8

Die Petlyakov Pe-8 was 'n Russiese viermotorige bomwerper wat voor die Tweede Wêreldoorlog ontwerp is. Dit was Rusland se eerste viermotorige bomwerper en ook die enigste een wat hulle gedurende dié oorlog gebou het. Die prototipe het sy nooiensvlug op 27 Desember 1936 voltooi. Vladimir Petlyakov het die ontwerpspan gelei.

Hier is die besonderhede van die Pe-8:


</doc>
<doc id="118891" url="https://af.wikipedia.org/wiki?curid=118891" title="Jan Boneschans">
Jan Boneschans

Ds. Jan Hendrik Boneschans (Oostwold, Leek, Groningen, Nederland, 29 Mei 1889 – Germiston, Transvaal, Suid-Afrika, 3 Augustus 1967) was tussen 1915 en 1955 predikant in nege gemeentes of kombinasies van die Gereformeerde Kerke in Suid-Afrika.

Ds. Boneschans is in Nederland gebore, maar het ten minste ’n deel van sy hoërskool aan die Voorbereidende Skool op Potchefstroom voltooi en ook daar sy opleiding as predikant aan die Teologiese Skool van die Gereformeerde Kerk ontvang. In 1915 is hy bevestig in Petrusburg, sy eerste gemeente. Hy was die eerste van die 10 predikant in die eerste eeu van die gemeente se bestaan wat hul loopbaan hier begin het. In 1917 het hy beroep aangeneem na die kombinasie Frankfort-kombinasie, maar bly daar ook net twee jaar. Sy derde gemeente was Germiston van 1919 tot 1923, waar hy nes in Frankfort die gemeente se eerste leraar was.

Sy eerste gemeente in die destydse Kaapprovinsie was Venterstad van 1923 tot 1926, toe hy terugkeer na Transvaal as leraar van die kombinasie Middelburg. Ná sy vyfde kort bediening, dié keer net sowat twee jaar, keer hy in 1928 terug na Germiston en bly daar tot 1946. Sy laaste drie gemeentes was Colesberg van 1946 tot 1948, toe Lindley tot 1953 en eindelik Viljoenskroon tot hy sy emeritaat in 1955 aanvaar. Hy is sowat 12 jaar later oorlede.

Ds. Boneschans was getroud met Geertruida Maria Luitinger. Hul oudste seun, Hendrik, se seun, ook Jan Hendrik (gebore 4 Augustus 1938), was predikant in drie Gereformeerde gemeentes tot sy dood op 27 Oktober 1971 in die ouderdom van net 33 jaar: Eloffsdal-Wonderboom-Suid 1964–1965, Pretoria-Annlin 1965–1969 en Salisbury tot sy dood.

Vier dogters is uit die huwelik gebore. Hiltje (getroude van Gey van Pittius), Janna Ludgerdina (getroude van Potgieter, gebore 21 Augustus 1919), Geertruida Maria (getroude van Markgraaff, gebore 12 September 1922) en Hester Maria (gebore op 26 Januarie 1925, maar vyf dae later op 31 Januarie oorlede). Die seuns was Hendrik, Herman, Eildert en Jan.



</doc>
<doc id="118892" url="https://af.wikipedia.org/wiki?curid=118892" title="Ida Noddack">
Ida Noddack

Ida Eva Noddack, née Ida Tacke (* 25 Februarie 1896 in Lackhausen, naby Wesel; † 24 September 1978 in Bad Neuenahr) was 'n Duitse chemikus en fisikus.

Sy was was een van die eerste vrouens wat in Duitsland Chemie gestudeer het. Sy het in 1919 haar graad aan die Technische Hochschule Berlin behaal. Haar proefskrif het die titel "Über Anhydride höherer aliphatischer Fettsäuren" gehad en sy het eers in die nywerheid gewerk.

Later het sy saam met haar man Walter Noddack aan die "Physikalisch-Technische Bundesanstalt" navorsing oor die onbekende elemente 43 en 75 gedoen. Hulle het van 'n spesialis in X-strale, Otto Berg, hulp gekry. In 1925 het hulle in die tydskrif "Popular Science" die ontdekking van die elemente „Masurium“ en Renium aangekondig. Die ontdekking van renium is later deur ander wetenskaplikes bevestig en hierdie element word steeds so genoem. "Masurium" word nou tegnesium genoem. Later werk het die ontdekking nie bevestig nie en daaroor het 'n bittere geskil met Emilio Segrè en Carlo Perrier ontstaan. Hulle het hierdie element in die produkte van 'n kernreaktor aangetref – dit ontstaan deur kernsplyting van uraan – en dit tegnesium genoem. Hierdie element besit geen stabiele isotope nie en het op Aarde uitgesterf. Daarom is gedink dat Noddack dit onmoontlik het kon vind nie en die naam masurium is vergeet. In uraanertse kan egter spontane kernsplyting optree en dit beteken dat element 43 wel in uiters klein konsentrasie op aarde aagetref kan word.

Ida Noddack was die eerste wetenskaplike wat die moontlikheid van splyting vermoed het. Reeds in 1934 skryf sy: „"daß bei der Beschießung schwerer Kerne mit Neutronen diese Kerne in mehrere größere Bruchstücke zerfallen"“. Dit is veral deur Enrico Fermi wie se werk sy bekritiseer het, met ongeloof begroet. Eers in 1938/39 het Otto Hahn, Fritz Straßmann en Lise Meitner dit bevestig.

Ida Noddack is partykeer vir 'n Nobelprys vir Chemie voorgedra, maar het dit, dalk omdat sy 'n vrou was of vanweë Hitler, nooit gekry nie.




</doc>
<doc id="118895" url="https://af.wikipedia.org/wiki?curid=118895" title="Duncan I">
Duncan I

Duncan I (volle naam: Donnchad mac Crinain, Skots-Gaelies: "Donnchadh mac Crìonain"; omstreeks 1001 – 14 Augustus 1040), met die bynaam An t-Ilgarach, "die Sieke", was van 1034 tot 1040 koning van Skotland (toe Alba). Die karakter met dieselfde naam in William Shakespeare se toneelstuk "Macbeth" is op hom geskoei.

Duncan was die seun van Crínán, die leke-ab van Dunkeld, en Bethóc, dogter van koning Malcolm II. Anders as die bejaarde koning Duncan van Shakespeare se toneelstuk, was die regte Duncan I ’n jong man. Hy het sy ma se pa, Malcolm, ná dié se dood op 25 November 1034 opgevolg, blykbaar sonder enige teenstand – wat beteken hy was dalk Malcolm se erkende erfgenaam. 

Een weergawe van die Kronieke van die Konings van Alba dui "Suthen" aan as sy vrou. Wie ook al sy vrou was, Duncan het minstens twee seuns gehad. Die oudste, Malcolm III, was van 1058 tot 1093 koning en die jongste, Donald III, daarna. Máel Muire, Graaf van Atholl, was moontlik ’n derde seun van Duncan, maar dit is onseker.

Duncan se vroeë heerskappy het blykbaar sonder groot omwentelinge verloop, moontlik vanweë sy jong ouderdom. Macbeth was volgens sommige bronne sy "dux", wat vandag as "hertog" vertaal word maar toe nog die Romeinse betekenis "oorlogsleier" gehad het.

In 1039 het Duncan ’n groot Skotse leër na die suide aangevoer om Durham te beset, maar die ekpedisie was ’n ramp. Duncan het oorleef, maar die volgende jaar noord opgeruk na Moray, Macbeth se domein, oënskynlik as ’n strafekspedisie teen Moray. Daar het hy by Bothnagowan, nou Pitgaveny, gesneuwel aan die hand van ’n leër onder Macbeth se bevel, moontlik op 14 Augustus 1040. Hy is vermoedelik by Elgin begrawe voordat sy oorskot later na die eiland Iona verskuif is.



</doc>
<doc id="118898" url="https://af.wikipedia.org/wiki?curid=118898" title="Lulach">
Lulach

Lulach (volle naam: Lulach mac Gille Coemgáin, Skots-Gaelies: "Lughlagh mac Gille Chomghain"; omstreeks 1033 – 17 Maart 1058), met die byname Tairbith, "die Ongelukkige", en Fatuus, "die Swaksinnige", was tussen 15 Augustus 1057 en 17 Maart 1058 koning van Skotland.

Lulach was die seun van Gruoch uit haar eerste huwelik met Gille Coemgáin, mormaer van Moray, en dus die stiefseun van Macbeth. Nadat Macbeth op 15 Augustus 1057 in die Slag van Lumphanan gesneuwel het, het die koning se volgelinge Lulach op die troon geplaas. Hy was die eerste koning van Skotland van wie besonderhede oor sy kroning bekend is: Hy is, moontlik op 8 September 1057, by Scone gekroon. Dit lyk of Lulach ’n swak heerser was, soos sy naam aandui, en hy het net ’n paar maande lank regeer voordat hy in ’n sluipmoordaanval deur Malcolm III gesterf en deur hom opgevolg is. Hy is vermoedelik op die eiland Iona begrawe, maar dit is nie bekend presies waar nie.

Lulach se seun Máel Snechtai was mormaer van Moray, terwyl Óengus van Moray die seun van Lulach se dogter was. 



</doc>
<doc id="118899" url="https://af.wikipedia.org/wiki?curid=118899" title="Alkalimetaal">
Alkalimetaal

'n Alkalimetaal is 'n chemiese element van die eerste groep in die periodieke tabel. Saam met die aardalkalimetale vorm dit die s-blok van die tabel.

Dit bevat die elemente litium (Li), natrium (Na), kalium (K), rubidium (Rb), sesium (Cs) en die radioaktiewe element frankium (Fr).

Partykeer word ook die eerste element van die tabel waterstof (H) tot hierdie groep gereken. Dit het nogtans taamlik afwykende eienskappe.

Die kenmerkende eienskap van hierdie elemente is dat hulle elektronkonfigurasie bestaan uit 'n edelgaskonfigurasie plus een valenselektron in 'n s-tipe orbitaal wat baie deur die edelgaskonfigurasie se volle skille afgeskerm word. Byvoorbeeld kalium het een 4s-elektron wat maklik deur ionisasie verwyder word. Die elemente het die laagste elektronegatiwiteit van die tabel. Dit neem verder af na die onderkant van die kolom. Die gevolg is dat hulle baie reaktiewe metale en sterke reduksiemiddels is wat gewoonlik 'n 1+ katioon vorm in verbindings wat deur ioonbinding gekenmerk word. Hierdie gevormde stowwe is gewoonlik goed in water oplosbaar.

Die metale self is so reaktief dat hulle van die lug afgesluit moet word, anders sal hule reageer met die vog, die suurstof en partykeer selfs met die stikstof van die atmosfeer. Hull word daarom onder olie of in afgeslote glasbuisies gestoor.


</doc>
<doc id="118903" url="https://af.wikipedia.org/wiki?curid=118903" title="Malcolm III">
Malcolm III

Malcolm III (volle naam: Máel Coluim mac Donnchada; omstreeks 26 Maart 1031 – 13 November 1093) was van 1058 tot 1093 koning van Skotland. Hy het later die bynaam Canmore (Skots-Gaelies vir "Groot Hoofman") gekry. Malcolm se lang bewind van 35 jaar het die begin van die Skots-Normandiese tydperk voorafgegaan. Die karakter met dieselfde naam in William Shakespeare se toneelstuk "Macbeth" is op hom geskoei.

Malcolm se koninkryk het nie oor die hele moderne Skotland gestrek nie; die noorde en weste van Skotland was onder Skandinawiese, Noors-Gaeliese en Gaeliese heerskappy. Malcolm III het verskeie oorloë teen die Koninkryk van Engeland gevoer, moontlik met die doel om Northumbrië te verower. Dié oorloë het nie ’n merkwaardige uitbreiding suidwaarts tot gevolg gehad nie. Malcolm se grootste prestasie was om die dinastie wat Skotland baie jare lank regeer het, voort te sit. Sy rol as stigter van die dinastie was eerder danksy propaganda deur sy jongste seun, David I, en sy afstammelinge as vanweë die geskiedenis.

Malcolm se tweede vrou, sint Margaret, is Skotland se enigste koninklike heilige. Malcolm self het geen reputasie gehad dat hy vroom was nie; hy word nie juis met groot godsdienstige stigtings of hervormings verbind nie.

Malcolm is op 13 November 1093 dood terwyl hy noordwaarts opgeruk het; hy is in ’n lokval gelei deur die Graaf van Northumbrië, wie se grondgebied hy verwoes het, en is deur Arkil Morel, die hofmeester van Bamburgh-kasteel, doodgemaak. Sy oudste seun by Margaret en moontlik sy erfgenaam, prins Edward, is in dieselfde geveg dood. Volgens die Annale van Ulster het Margaret nege dae nadat sy die nuus van haar man en seun se dood gehoor het, self gesterf van verdriet. 



</doc>
<doc id="118904" url="https://af.wikipedia.org/wiki?curid=118904" title="F-blok">
F-blok

Die f-blok is 'n deel van die periodieke tabel van die elemente wat uit 2*14=28 elemente bestaan. Wetenskaplikes stem nogtans nie altyd saam oor waar dit begin of eindig nie.

In hierdie blok raak die 4f en die 5f subskil van die elektronkonfigurasie gevul, nadat twee s-elektrone en een d-elektron reeds gevul is. 'n Geïsoleerde lantaanatoom in die grondtoestand het 'n elektronkonfigurasie [Xe]6s5d(4f). Dit vorm -ione wat die edelgaskonfigurasie [Xe] besit. Die element word daarom dikwels as 'n oorgangsmetaal van die skandiumgroep gesien. Die f-blok begin dan met serium, wat -ione vorm met 'n [Xe]4f konfigurasie.

Ander wetenskaplikes sien juis lutesium met [Xe]6s4f5d as die oorgangsmetaalelement wat op die plek onder yttrium behoort te staan. Hulle laat die blok met lantaan begin.

Die 4f-elemente (van lantaan tot met lutesium) word ook lantaniede genoem en die 5f-elemente (van aktinium tot met lawrensium) die aktiniede. Omrede die f-orbitale twee periodes later as die s-orbitale opgevul raak is hulle dikwels kleiner as die buitenste s-skil wat reeds gevul is (6s en 7s). Die gevolg is dat die f-elektrone gewoonlik min invloed op die chemiese eienskappe het. Dit is veral vir die 4f-elemente die geval. Hulle word daarom dikwels as lede van die skandiumgroep beskou en om die tabel nie te breed te maak nie, onderaan die tabel weergegee. Die 4f-elektrone tree selde as valenselektrone op en die atoom vorm gewoonlik net 3+ katione. 'n Uitsondering is byvoorbeeld serium wat wel 4+ ione kan vorm. By die aktiniede geld dit baie minder. Die energie van die 5f en 6d-orbitale wedywer meer en die elemente vertoon hoër oksidasietoestande soos uraan wat U(VI)-verbindings soos vorm.

Alle aktiniede asook die lantanied prometium is radioaktiewe elemente.


</doc>
<doc id="118905" url="https://af.wikipedia.org/wiki?curid=118905" title="S-blok">
S-blok

Die s-blok is 'n deel van die periodieke tabel van die elemente. Saam met die p-blok vorm dit die hoofgroepelemente.

Hierdie blok bevat die eerste twee groepe van die tabel: die alkali- en die aardalkalimetale. In hierdie blok raak die s-subskil van die elektronkonfigurasie gevul. Omrede hierdie s-elektrone deur die edelgasskil wat eerder gevul is, goed afgeskerm word, is hierdie elemente metale wat baie reaktief is. Dit geld veral vir die alkalimetale. Hulle vorm veral oplosbare soute met -ione. Die elemente van die tweede kolom vorm soute met -ione wat nie altyd oplosbaar is nie. Bariumsulfaat is byvoorbeeld onoplosbaar.

'n Uitsondering is die element helium. Sy konfigurasie is 1s, maar omdat 1p-orbitale nie bestaan nie, het dit 'n volle skil en is dit 'n edelgas wat hoegenaamd nie reaktief is nie.


</doc>
<doc id="118906" url="https://af.wikipedia.org/wiki?curid=118906" title="Halogeen">
Halogeen

'n Halogeen is 'n chemiese element wat in die 17de kolom van die periodieke tabel voorkom.

Hierdie groep omvat die elemente fluoor (F), chloor (Cl), broom (Br), jodium (I) en die minder bekende en radioaktiewe elemente astaat (At) en tennessien (Ts). Die groep is deel van die p-blok van die hoofgroepelemente.

Die eerste element van die tabel, waterstof (H) word meestal by die alkalimetale gereken, maar dit kan ook hidried-anione (H) vorm wat amper so groot as 'n chloried-ioon is en vergelykbare strukture vorm. Daarom word hierdie element soms ook as 'n erelid van die halogene beskou, hoewel dit geen p-elektrone het.

Kenmerkend vir hierdie elemente is dat hulle 'n elektronkonfigurasie het waarin die p-subskil amper gevul is: […]np. Daar ontbreek steeds een elektron om 'n edelgaskonfigurasie te vorm. Dit verklaar waarom hierdie elemente dikwels eenwaardige anione X met 'n volle skil […]np vorm. 'n Ander gevolg is dat hulle gewoonlik 'n diatomiese molekulêre struktuur besit: F, Cl, Br en I wat 'n enkele kovalente binding het. Dit geld ook vir waterstof H. Hulle is gasse, behalwe broom wat 'n vloeistof en jodium wat 'n (vlugtige) vastestof is.

Deur die slegte afskerming van die p-elektrone wat in hierdie blok reeds opgevul is het die elemente 'n hoë elektronegatiwiteit en is baie reaktief. Dit is veral die geval aan die bokant van die kolom. Fluoor is die element met die hoogste elektronegatiewiteit van alle elemente. Dit is 'n uiters sterke oksidant en vertoon net die oksidasietoestande 0 (in die element) en 1- (in sy verbindings, die fluoriede). Die ander lede van die groep vertoon ook hierdie waardes en vorm chloriede, bromiede en jodiede, maar in teenwoordigheid van 'n element wat elektronegatiewer is as hulself kan ook ander waardes van die oksidasiegetal (OX) bereik word. Byvoorbeeld chloor het OX=7+ in perchloraat ClO, 5+ in chloraat ClO, 3+ in chloriet ClO en 1+ in hipochloriet ClO.

Met waterstof vorm die elemente HF, HCl, HBr en HI wat almal monoprotiese sure is. Deurdat die jodiumatoom die grootste deursnee het en die elektrostatiese aantrekking van die proton daardeur die minste is, is HI die sterkste suur en HF die swakste. Maar dit wil nie sê dat HF minder gevaarlik of reaktief is nie: dit kan selfs glas oplos.

Twee halogene kan reageer en gemengde molekules vorm, byvoorbeeld:

Die gevormde stof ICl word 'n interhalogeenverbinding genoem. Van hierdie verbindings vertoon ook ander oksidasietoestande soos BrF wat 'n Br(V)-verbinding is.

Daar bestaan party verbindings wat eienskappe besit wat op die halogene s'n lyk, soos (CN). Hulle word die pseudohalogene genoem.


</doc>
<doc id="118909" url="https://af.wikipedia.org/wiki?curid=118909" title="P-blok">
P-blok

Die p-blok is 'n deel van die periodieke tabel. Saam met die s-blok vorm dit die hoofgroepelemente. In hierdie blok raak die p-orbitale gevul en in die laaste kolom is die atoom se skil vol. Hierdie element word die edelgasse genoem. Van die elemente van die 7de periode se eienskappe is min bekend.

Die blok bestaan uit die groepe 13 tot met 18 van die tabel. Die hoogste oksidasietoestand (of die getal valenselektrone) van die element kan gewoonlik gevind word deur 10 van die groepsnommer af te trek. Binne hierdie blok neem die elektronegatiwiteit in die diagonale rigting van tallium (links onder) na fluoor (regs bo) sterk toe. In die hoek regs bo is die elemente nie-metale, in die hoek links onder is dit metale.

In die periodes n= 4, 5, 6, en 7 bevat die atoom se elektronewolk 'n volle (n-1)d-subskil wat se energie laag genoeg is dat dit as kernelektrone beskou kan word. Die periodes n=6 en 7 het 'n volle (n-2)f-subskil wat ook geen rol in die chemiese eienskappe speel nie.


</doc>
<doc id="118910" url="https://af.wikipedia.org/wiki?curid=118910" title="W.J. Postma">
W.J. Postma

Ds. Willem Jacobus Postma (Bethulie, Vrystaat, 15 Junie 1898 – Suidwes-Afrika, 4 Julie 1952) was tussen 1927 en 1951 predikant in drie gemeentes van die Gereformeerde Kerke in Suid-Afrika en daarna tot sy dood die kerk se eerste evangelisasieleraar. 

Willem Jacobus Postma was die oudste van die 10 kinders uit die huwelik van ds. Willem Postma (1874–1920), ’n gevierde baanbreker op die gebied van die Afrikaanse skryfkuns en ook bekend onder sy skrywersnaam Dr. O'Kulis, en Susanna Elisabeth Susara Snyman, oudste dogter van ds. W.J. Snyman van die Gereformeerde kerk Venterstad en suster van dr. P.C. Snyman, leraar van die Gereformeerde kerk Steynsburg. Sy broer Philippus, sy ouers se vyfde kind, was getroud met die skryfster Minnie Postma, terwyl sy tweede oudste suster, Johanna Postma roem as beeldhouer verwerf het. Al nege sy sibbes was: Sophia (4 Maart 1900 – onbekend); Dirk Calman (17 November 1901 – onbekend); Johanna Laurika (17 April 1903 – 26 Maart 1987); Phillipus Snyman (26 Junie 1905 – 28 Junie 1962); Helenius Postma (25 Mei 1907 – 1951); Valerie Chlotilde (getroude van Du Plessis; 3 Maart 1913 – 16 Maart 1955); Guillemette Estelle (19 Januarie 1910 – onbekend); Stephanie Elifelie (2 Januarie 1920 – onbekend); en Susanna Fernande (2 Julie 1914 – onbekend).

Nadat hy sy skoolopleiding op Reddersburg, waar sy vader predikant was van 1915 tot 1920, en Bloemfontein voltooi het, het W.J. Postma na Potchefstroom gegaan waar hy sy teologiese studie in 1926 voltooi het. In die volgende jaar het ’n beroep na Molteno in kombinasie met Sterkstroom, Indwe en Maclear hom welgeval. In dié kombinasie het hy tot 1929 gearbei. Op 21 Desember 1927 is hy op Molteno met Martha de Klerk, dogter van Antonie de Klerk, ook van Molteno, in die huwelik bevestig. Uit dié huwelik is drie dogters, Martha, Susanna en Sophie, asook een seun, Willem, gebore.

Vanaf Molteno het ds. Postma in 1929 'n beroep na Middelburg, Tvl., aanvaar en daar, in kombinasie met Roossenekal en Clewer (die latere Witbankse gemeente) het hy die grootste deel van sy bedieningstyd deurgebring, naamlik van 1929 tot 1947. 'n Groot arbeidsveld ook met Ermelo as konsulentsgemeente het veel van sy kragte geverg en hy moes dikwels van huis wees. Hy het dit egter met groot volharding gedoen. Gedurende hierdie tyd is hy in 1936 oorsee om spesialiste oor sy gehoor, wat hom toe erg begin lastig val het, te raadpleeg. Gedurende die ses maande van afwesigheid het hy verskeie Europese lande besoek. 'n Operasie in Stockholm, Swede, deur die spesialis dr. Holmgrin, het enigsins gebaat en ds. Postma het teruggekeer na Suid-Afrika – na sy gemeente Middelburg waar sy gesin sy terugkoms met spanning afgewag het. 

Kort ná sy terugkeer uit Europa het ds. Postma op Middelburg, K.P., gepreek oor die teks: "Die jakkalse het gate en die voëls van die hemel neste, maar die Seun van die mens het geen plek waar. Hy sy hoof kan neerlê nie." (Matt. 8:20.) Dit het op die skrywer van sy lewenskets in die Gereformeerde Kerke se "Almanak" vir die jaar 1953, dr. B.R. Krüger (Springs se predikant in ds. Postma se tyd), 'n onvergeetlike indruk gemaak. Kort voor die vertrek van die gesin Postma uit Middelburg in 1947 het die gemeente 'n nuwe pastorie gebou. 

Van Middelburg, waar ds. Postma ruim 18 jaar in die bediening gestaan het, het hy 'n beroep aanvaar na die gemeente Matlabas, met verblyf op Thabazimbi, waar die gemeente 'n nuwe pastorie gebou het. Van 1947 tot 1951 het ds. Postma hierdie gemeente ook as konsulent van Koedoesrand en Magol bearbei waar hegte bande van geloof en vriendskap in dié korte tyd gelê is. Toe die tyding dat hy beroep is as evangelisasie-leraar na Springs, met besondere arbeidsveld die Oos-Rand, hom bereik, het hy dit dadelik aanvaar. 

Mev. Postma het in 1959, met die oog op die eeufeesviering van die Gereformeerde Kerk, haar herinneringe aan hul bedieningstyd in Matlabas bygedra tot "Eeufeesgedenkalbum" van die Klassis Waterberg. "In Junie 1947 het my man die beroep na Matlabas aanvaar. Die dae van 9 tot 11 Okt. was gedenkwaardige dae in ons bedieningstyd te Matlabas. Van naby en ver het honderde lidmate en belangstellendes gekom, asook verteenwoordigers van ander sustergemeentes. Vrydagmiddag, die 9de Oktober het die Kerkraad en gemeentelede ons drie myl van Matlabas ontmoet, waarna die verwelkoming op die kerkplein plaasgevind het. Die groot kerkplein met die menigte tente en ossewaens was vir ons baie indrukwekkend. Die hoogtepunt van die verrigtinge was die bevestiging van my man op Saterdagmiddag, 10 Oktober. 

"Die Here het dit so bestuur en beskik dat na die gemeente vyf jaar vakant was, hulle weer 'n eie herder en leraar kon bevestig. Ons was aangenaam verras om daar in die bos-veld so 'n sierlike kerkgebou aan te tref, maar wat ons die meeste getref het was die pragtige stem van oom Jan Klopper, ons voorsinger, en dat die groot skare so mooi kon sing, sonder begeleiding van 'n orrel. Die kinders en ek het nog op Middelburg gebly tot in Desember na die skole gesluit het. Ons familie het die 27ste Desember vertrek na ons nuwe gemeente. Ons het tydelik op Thabazimbi by ouderling Frikkie Dippenaar hulle gebly, aangesien die pastorie te Matlabas eers opgeknap moes word. Ons het so baie van Matlabas gehoor, en het met mense van die bosveld en Waterberg gepraat. 

"Alhoewel ons baie uitgesien het na ons nuwe gemeente en werk, was daar een groot probleem, nl. die skool. Martie, ons oudste dogter, moes toe na Potchefstroom Normaal Kollege gaan, Susan en Sophie nog albei op Hoërskool, en die naaste Hoërskool was op Rustenburg. Gelukkig was daar 'n baie goeie laerskool op Thabazimbi, en kon Willempie sy laerskoolopleiding daar ontvang. Na baie wik en weeg, het ons besluit om Susan en Sophie na Potchefstroom Gimnasium Hoërskool te stuur. 

"Gedurende die maande wat ons loseer het, het dit vir my 'n gulde geleentheid gebied, om saam met my man die verskillende wyke deur te gaan met ons eerste huisbesoek, en ook nader kennis met ons lid-mate te maak. Dit was 'n wonderlike en ryke ondervinding, ons was besonder getref deur die ryke Bybelkennis van ons lidmate, na elke huisbesoek was ons geestelik versterk, daar was ook nie die gejaag wat mens aantref in dorpe en stede nie. Na baie vergaderings en beraadslagings het die Eerwaarde Kerkraad en gemeente besluit dat die predikantsgesin op Thabazimbi sal woon aangesien die meeste lidmate daar bly, en die myndorpie baie groei, en daar groot vooruitsigte vir ons Kerk en lidmate is. (Soos dit ook later geblyk het.) 

"Yskor het toe 'n groot standplaas aan die voet van die berg, aan die Gereformeerde Kerk geskenk vir 'n pastorie. Na 'n kort tydjie van vyf maande was alles gereël en onder die bekwame leiding van die boukommissie kon met die bou van die pastorie begin word. Die susters het ook nie op hulle laat wag nie, saam met hulle mans het hulle ook hul deel bygedra, en onderneem om die matte en lampskerms vir die pastorie te skenk. Die bouery het vinnig gevorder, en in Oktober was dit 'n vreugdevolle gebeurtenis om die pastorie in gebruik te neem. 

"Daar die lidmate baie verspreid en ver van die Kerk af gewoon het, het my man met die samewerking en goedkeuring van die Kerkraad elke Sondag in die verskillende wyke dienste gehou. Die wyksdienste is altyd besonder goed bygewoon. 

"Soos ek reeds gemeld het, was daar steeds 'n groot behoefte aan 'n Hoërskool. My man het hom altyd baie beywer vir die jeug, en gevoel dat die getalle hoërskoolkinders wat jaarliks uit ons distrik en omgewing na Rustenburg se Hoërskool gaan, sekerlik 'n hoërskool op Thabazimbi regverdig. Nadat hy die saak met die skoolhoofde van Thabazimbi, Groenvlei en Makoppa bespreek het, en ouervergaderings waarvan hy die voorsitter was, gehou het, was dit elke ouer se vurige wens en begeerte om tog nader 'n skool te kry. Thabazimbi is baie sentraal geleë. Daar was ook weer 'n pragtige samewerking, en binne twee jaar kon die kinders na Thabazimbi Junior Hoërskool gaan. 

"In die kort tydjie van 11 Oktober 1947-2 Junie 1951, was ons arbeid ryklik geseën. Die mense was liefdevol en opreg, en het baie opofferings gemaak om ons tuis en gelukkig te laat voel."

Op 9 Junie 1951 is ds. Postma in die gemeente Springs as die eerste evangelisasieleraar van die Gereformeerde Kerk bevestig. In die 10 gemeentes van die Klassis Germiston het hy gereeld dienste gehou met die oog op evangelisiewerk en daartoe meegewerk dat kommissies tot stand gebring is wat hulle spesiaal aan evangelisasie gewy het. Hy wou graag meer verrig as wat hy wel kon, maar teëslae het dit verhinder. Baie gevoelig soos wat hy was, aldus Krüger, het verskillende doodstydings diep op hom ingewerk. In 'n korte tydjie is 'n broer onverwags oorlede aan trombose, sy skoonvader op Molteno asook 'n swaer en twee neefs. In hierdie tyd het nog 'n teëslag hom getref toe sy motorkar een aand op straat in Springs gesteel is. Dit is nie teruggevind nie.

Met sy besoek aan die Vrystaatse Goudveld in Mei 1952 het sy hart hom weer gepla, maar nie so erg soos die aanval wat hy in Augustus 1951 in Springs gehad het toe hy sowat drie maande lank behandeling moes ondergaan nie. Krüger skryf: "In alles het hy 'die hand van die Here' gesien, soos hy meer as eens opgemerk het. Met stille tevredenheid het hy en sy familie die leed gedra en die baie simpatiebetuiginge van die eerw. kerkraad en gemeente van Springs, familie en vriende waardeer."

Begin Junie 1952 het hy op sy reis na Suidwes-Afrika vertrek in belang van die groot werk wat die Gereformeerde Kerk daar aangepak het. In Windhoek kon hy nog doen wat sy hand gevind het om te doen en op die trein daarheen kon hy – soos hy in sy laaste brief geskryf het – evangelisasiewerk doen. Maar sy hart het hom weer vermoei. So het hy op 4 Julie 1952 "in die geloof die ewige rus" binnegegaan.



</doc>
<doc id="118912" url="https://af.wikipedia.org/wiki?curid=118912" title="Ducati SuperSport">
Ducati SuperSport

Die Ducati SuperSport en SS is 'n reeks lugverkoelde vierslag desmodromiese 2-klep 90° V-tweelingmotorfietse deur Ducati vervaardig van 1988 af. 'n Beperkte uitgawe SuperSport genaamd die SuperLight is in 1992 verkoop. Die naam dateer terug na die rondekas 1973 Ducati 750 Super Sport, en die 1975 vierkantige kas 750 en 900 Super Sport. Die benaming "SS" is slegs van toepassing op die latere bandgedrewe (Pantah) gebaseerde modelle.

Die eerste amptelike Super Sport-prototipes benut die 750 Sport- en GT 750-modelle as hul basis, maar spog met 'n bakstyl soortgelyk aan die Imolafietse. Die raam was blou geverf, terwyl die veselglaspetroltenk, bedekking en boonste helfte van die windskerm silwer was. Die petroltenk is ook gekenmerk deur 'n unieke deurskynende strook, waardeur daar vinnig bepaal kon word wat die brandstofvlak was.

In 1975 is twee weergawes van die Super Sport beskikbaar gestel wat gebaseer is op die 864 cc "square-case" 90-grade tweesilinderenjin. Die 1975 Super Sport het voortgegaan om die regterkantse ratskuiwer te gebruik, ten spyte van die VSA-regulasie van 1974 dat alle motorfietse se ratskuiwer aan die linkerkant van die enjin moet sit. Ten spyte hiervan het 'n handvol van die regterkantse Super Sports die Verenigde State van Amerika bereik.

Die Ducati SuperSport, aangekondig in 1988, gebruik 'n Pantah gebaseerde 904 cc lugverkoelde 90° V-twin, tweeklep "Desmodue" enjin met krukkaste afgelei van die 851 enjin. Dit is gemonteer in 'n buisgevormde tralieraamwerk. Die opbloeiing was hoofsaaklik as gevolg van Ducati wat deur Cagiva uitgekoop is, en die eerste wedergebore SuperSport is vrygestel as 'n 750 Sport. Dit het egter misluk as gevolg van sy 16-duimwiele en 'n gorrelende Weber vergasser en krakende swaaiarms.


</doc>
<doc id="118917" url="https://af.wikipedia.org/wiki?curid=118917" title="Bywoner">
Bywoner

Bywoner is 'n historiese naam vir 'n beroep wat ongeveer met die van die teenswoordige plaasvoorman ooreenkom.

'n Bywoner was 'n arm blanke man sonder eie grond wat op die plaas van 'n ander boer gewoon en gewerk het. In ruil vir sy werk op die plaas het die bywoner soms 'n salaris ontvang, maar is meer dikwels in natura vergoed. Hy het dalk byvoorbeeld gratis huisvesting, 'n stuk van die plaas vir sy eie privaat boerdery, 'n deel van die oes of die natuurlike aanwas van die vee, 'n sekere hoeveelheid melk per dag of 'n deel van die vleis as daar geslag word, ontvang. Ook kon hy sy inkomste aanvul deur te jag. Dikwels het hy met of in die plek van die plaaseienaar op kommando gegaan. Soms het hy heeltemal onafhanklik op 'n ander plaas van sy werkgewer geboer.

Aanvanklik is die bywoner deur die eienaar as sy sosiale gelyke en vennoot en nie as plaasarbeider beskou nie. Mettertyd het hierdie verhouding tot een van baas tot arbeider ontwikkel en is bywoners soms selfs as plakkers beskou.

Enkele vryburgerboere het reeds in die tyd van die VOC bywoners in hul diens gehad. Onder die trekboerpioniers in die binneland was daar groot grondbesitters, maar ook boere met min grond. Dit was egter nooit 'n probleem nie, want boere met baie grond het graag hul volksgenote in diens geneem. 'n Jong voornemende boer het dikwels as bywoner begin en het dan later weggetrek en 'n plaas vir homself afgepen en so ook 'n selfstandige boer geword. Eers teen die einde van die 19de eeu het die bywoners as 'n groep tot 'n maatskaplike probleem ontwikkel. Hulle was arm en het baie kinders gehad. Beskikbare grond om nuwe plase te begin het skaarser geword, ook weens die vaspen van die nuwe lande se buitegrense. Die Romeins-Hollandse erfreg het toegelaat dat plase tot onekonomiese eenhede onderverdeel word. Al hierdie faktore het die aantal bywoners vermeerder. Langsaam het die kapitalisme sy intrede gedoen en die boerdery het al meer gekommersialiseerd geraak. Die eerste keer dat die gevolge hiervan gevoel is, was met die internasionale resessie en paniek weens die Baring-skuldkrisis van 1890. Verskeie groot boere het insolvent geraak en self bywoners geword en ander bywoners is van baie plase verdryf. Boonop is so teen die middel van die 19de eeu op die plase al hoe meer swart arbeiders in diens geneem. Blank en swart het dit moeilik gevind om sy-aan-sy as plaasarbeiders te werk. Dit lei tot die verdere verslegting in die verhouding tussen die boer en sy bywoners. Gevolglik het verskeie bywoners transportryers geword. Met die voltooiing van die spoorwegnetwerk van die kus na die Witwatersrand het die beroep van transportryer grotendeels verval. Ook die runderpes van 1896 en 1897 en die verwoesting van plaashuise, landerye en veetroppe in die Tweede Vryheidsoorlog het die bywoners swaar getref. Tydens die oorlogsjare van 1899 tot 1902 het die verhouding tussen die boere en hul bywoners so versleg dat die meerderheid van die bywoners aan Britse kant geveg het. Dus is hierdie Joiners na die oorlog ook van die plase verdryf. Tydens die Eerste Wêreldoorlog en die Rebellie het die bywoners 'n militante houding aangeneem en het die boere ook hard probeer om hulle van die plase af te kry. Na die Tweede Vryheidsoorlog en veral na die stigting van die Unie van Suid-Afrika het 'n aansienlike getal bywoners in groot armoede in die stede geleef. Daarom het die Carnegie-kommissie (1928–32) van ondersoek na die armblanke-vraagstuk ook die bywonerprobleem ingesluit.



</doc>
<doc id="118918" url="https://af.wikipedia.org/wiki?curid=118918" title="Chalkogeen">
Chalkogeen

'n Chalkogeen is 'n chemiese element wat tot groep 16 van die periodieke tabel behoort.

Hierdie elemente word daardeur gekenmerk dat 'n atoom se elektronkonfigurasie in die grondtoestand 'n gedeeltelik gevulde p-subskil met 4 elektrone bevat […]np. Die atoom het net twee elektrone minder as 'n edelgas van dieselfde periode. Die elemente vorm dikwels verbindings met elemente wat 'n laer elektronegatiwiteit het neem daarin 'n oksidasietoestand 2- aan. Hulle eie elektronegativiteit neem egter van die kolom se bokant na die onderkant baie af.

Suurstof word gewoonlik as 'n paramagnetiese diatomiese molekuul in die gasvorm aangetref, hoewel daar ook 'n triatomiese vorm bestaan: osoon. Die ander elemente is vastestowwe. Swawel bestaan uit ringvormige molekule hoewel daar ook afstande is tussen atome wat tot twee buurringe behoort, wat korter is as die vanderwaalsafstande van twee swawelatome. Die struktuur is dus nie 100% molekulêr nie. Seleen en telluur is halfgeleiers wat spiraalvormige ketens bevat wat egter ook korter afstande as vanderwaalsafstande vertoon. Polonium is een van die baie min stowwe wat 'n eenvoudigkubiese rooster besit. Dit is 'n elektriese geleier. Van Livermorium se moontlike eienskappe is min bekend omrede dit baie onstabiel en radioaktief is.

Die mees algemene verbindings wat hierdie elemente vorm is chalkogeniede met 'n -oksidasietoestand. Dit is veral die geval wanneer die element met 'n elektropositiewe element soos 'n alkalimetaal of 'n aardalkalimetaal kan reageer. Daar bestaan saam met sink byvoorbeeld 'n homoloë reeks , , en : magnesium oksied, sulfied, selenied en telluried. Die verwantskap van die sulfied en die selenied se eienskappe is nogtans sterker as van die ander twee verbindings. Die suurstofatoom is baie minder polariseerbaar ("harder") as die ander atome. Die telluuratoom is swaar genoeg dat relatiwistiese effekte begin om 'n rol te speel.


</doc>
<doc id="118919" url="https://af.wikipedia.org/wiki?curid=118919" title="Handley Page Halifax">
Handley Page Halifax

Die Handley Page Halifax was 'n viermotorige bomwerper wat deur die Britse Lugmag gebruik was tydens die Tweede Wêreldoorlog. Die eerste van twee prototipes het op 24 September 1939 sy nooiensvlug onderneem. Die vliegtuig het ook aan die Berlynse Lugbrug deelgeneem.

Hier is die besonderhede van die Handley Page Halifax:


</doc>
<doc id="118920" url="https://af.wikipedia.org/wiki?curid=118920" title="Cherbourg-Octeville">
Cherbourg-Octeville

Cherbourg-Octeville is ‘n hawestad, vlootbasis en vakansieoord in wes Frankryk op die punt van die Cotentin-skiereiland in die Engelse Kanaal.



</doc>
<doc id="118922" url="https://af.wikipedia.org/wiki?curid=118922" title="Magnetisasie">
Magnetisasie

Die magnetisasie is 'n belangrike
vektorgrootheid in die beskrywing van magnetisme en Maxwell se vergelykings

Dit kan gedefinieer word as:

Dit is die digtheid van formula_2, die netto magnetiese dipoolmomente, in 'n volume V van 'n materiaal.

By dia- en paramagnetiese stowwe is sonder 'n opgelegde magneetveld die magnetisasie nul, omrede die magnetiese momente in die materiaal ewekansig in alle rigtings verdeel is en die vektorsom formula_2 dan nul oplewer. In hierdie stowwe tree net 'n magnetisasie op indien dit deur 'n opgelegde magneetveld geïnduseer word. Hierdie reaksie is dikwels baie swak, en oppervlakkig lyk dit of die materiaal nie magneties is nie

In ferro- en ferrimagmetiese stowwe kan daar deur die ordening van die spins (magnetiese momente) ook sonder 'n uitwendige veld 'n -dikwels groot- spontane magnetisasie teenwoordig wees. Dit maak die magnetiese reaksie van hierdie materiale uiters sterk. Dit is materiale wat gewoonlik onder 'magnete' verstaan word.

Indien 'n eksterne veld met veldsterkte formula_4 aan hierde stowwe opgelê word, sal daar 'n magnetiese induksie formula_5 ontstaan wat gedeeltelik deur die geïnduseerde magnetisasie formula_6 veroorsaak word:

Die konstante formula_8 word die magnetiese veldkonstante genoem. Dit is in die S.I.-eenheidstelsel per definisie:

In hierdie materiale is die magnetisasie gewoonlik eweredig met die veldsterkte. Die eweredigheidskonstante word die susseptibiliteit genoem:

Die susseptibiliteit is positief vir paramagnete en negatief vir diamagnete.
Dit kan by paramagnte goed aan die kompetisie toegeskryf word van:

Indien die veld uiters sterk is tree by paramagnetisme versadiging op en is die lineêre gedrag nie meer geldig nie. By diamagnete induseer 'n sterker veld ook sterker kringstroompies wat die veld teenstaan.

In ferri- en ferromagnete is die verband tussen B en H nie eenvoudig nie omrede daar "histerese" optree: die magnetisasie hang af van die geskiedenis van die materiaal.


</doc>
<doc id="118923" url="https://af.wikipedia.org/wiki?curid=118923" title="Diamagnetisme">
Diamagnetisme

Diamagnetisme is 'n swak vorm van magnetiese reaksie wat deur alle materiale vertoon word. Die magnetisasie is geïnduseerd en staan 'n opgelegde magnetiese veld teen.

'n Suiwer diamagnetiese materiaal sal deur die veld afgestoot word. Indien die materiaal ook paramagnetisme vertoon -wat ook 'n swak reaksie is maar wat aantrekkend is- wen hierdie aantrekkende wisselwerking gewoonlik van die afstotende een. Die gevolg is dat die afstoting gewoonlik net dan opgemerk kan word indien die materiaal geen paramagnetiese sentra (ongepaarde spins) bevat nie.

Die oorsaak van diamagnetisme is die induksie van kringstroompies van die elektrone in die materiaal. Hierdie stroompies presedeer rond die rigting van die magneetveld H wat probeer die materiaal binne te dring en hulle wek self 'n (swak) magneetveld op in die teenoorgestelde rigting wat die magneetveld probeer buite te sluit. Die reaksie is gewoonlik lineêr en kan beskryf word met 'n negatiewe magnetiese susseptibiliteit:

Die grootte van die susseptibiliteit formula_2 hang veral van die elektronkonsentrasie van die materiaal af. Byvoorbeeld vir die reeks van metaan (n=1) tot undekaan (n=11) word dit goed beskryf met die formule:

Die eenhede is 10cgs-emu
Die interpretasie van hierdie formule is dat die twee waterstofatome aan die einde van 'n koolstofketen 'n bydrae van -4,80 maak en dat elke -- eenheid daar -11,56 byvoeg. Hierdie voorbeeld is 'n reeks kovalente koolwaterstowwe, maar vergelykbare waardes kan ook vir ione gegee word.:

Die kernelektrone van die swaarder elemente dra duidelik ook tot hierdie afstotende reaksie by en nie net die valenselektrone nie. Die vergelyking van die ioonpare met dieselfde konfigurasie toon egter dat ook die ioonradius 'n rol speel. Byvoorbeeld, die jodiumanioon is groter as die sesiumkatioon, hoewel dit dieselfde getal elektrone besit. Indien die ioon wat groter is, is dit makliker om kringstroompies te genereer.

'n Sterk vorm van diamagnetisme tree by supergeleidende stowwe op. In hul supergleidende toestand word 'n aangelegde veld heeltemal buitegesluit. Hierdie effek word superdiamagnetisme genoem.


</doc>
<doc id="118926" url="https://af.wikipedia.org/wiki?curid=118926" title="Tennessien">
Tennessien

Tennessien is ’n superswaar, kunsmatige element met die atoomgetal 117 en simbool Ts. Dit is die tweede swaarste bekende element en die tweede laaste element van die 7de periode op die periodieke tabel.

Die ontdekking van tennessien is in 2010 in Doebna, Rusland, aangekondig deur ’n Russies-Amerikaanse span; dit is dus die mees onlangs ontdekte element (soos in 2017). Die nuwe element het soos volg verval:

Een van sy vervalprodukte is in 2011 regstreeks geskep en dit het die resultate van die eksperiment gedeeltelik bevestig. Die eksperiment self is in 2012 sukseksvol herhaal deur dieselfde span en in 2014 deur ’n gesamentlike Duits-Amerikaanse span. In 2015 het ’n gesamentlike span van die Internasionale Unie van Suiwer en Toegepaste Chemie (IUSTC) en die Internasionale Unie van Suiwer en Toegepaste Fisika (IUSTF)) wat bewerings van die ontdekking van nuwe elemente ondersoek, die element erken. In Junie 2016 het die IUPAC ’n verklaring gepubliseer waarin aangekondig word die ontdekkers het die naam "tennessien" voorgestel na aanleiding van die Amerikaanse streek Tennessee in Amerika.

Tennessien val dalk in die "eiland van stabiliteit", ’n begrip wat verduidelik hoekom sommige superswaar elemente stabieler is in vergelyking met die algemene neiging van afnemende stabiliteit vir elemente ná bismut op die periodieke tabel. Die kunsmatige tennessienatome het tiene en honderde millisekondes lank bestaan. Op die periodieke tabel word verwag tennessien val in groep 17, waarvan al die ander elemente halogene is. Tennessien is egter dalk nie ’n halogeen nie. Sommige van sy eienskappe kan aansienlik verskil van dié van die halogene vanweë die relativistiese effekte. Daarom word vermoed tennessien is ’n vlugtige metaal wat nie anione vorm of hoë oksidasietoestande bereik nie. ’n Paar sleuteleienskappe, soos sy smelt- en kookpunt en sy eerste ionisasie-energie, volg egter vermoedelik die periodieke neigings van die halogene.


</doc>
<doc id="118928" url="https://af.wikipedia.org/wiki?curid=118928" title="Graf van die Onbekende Soldaat">
Graf van die Onbekende Soldaat

'n Graf van die Onbekende Soldaat is 'n monument wat gebou is om die stoflike oorskot van een of meer ongeïdentifiseerde soldate te begrawe. Vanaf die 19de eeu is sulke monumente in verskeie lande opgerig. Hierdie soldate word 'n simbool vir die talle geïdentifiseerde en ongeïdentifiseerde soldate wat tydens 'n oorlog omkom. 'n Jaarlikse herdenking word soms by hierdie grafte gehou.

Die oudste monument van sy soort is vermoedelik die van die "Landsoldate" (beeldhouer Herman Wilhelm Bissen), wat in 1858 in Frederica, Denemarke opgerig is. Die monument herdenk die gesneuweldes tydens die Eerste Duits-Deense Oorlog. 'n Meer onlangse voorbeeld is 'n monument wat in 2004 in Wellington, Nieu-Seeland opgesit is.

Ná die Eerste Wêreldoorlog het verskillende lande sulke monumente opgerig. Op 11 November 1920 is die "Tomb of the Unknown Warrior" in Londen en die "Tombe du Soldat Inconnu" in Parys ingewy. In Frankryk word 'n ewige vlam in 1923 by die graf gevoeg. Dit is later ook op ander plekke, soos in Brussel, gedoen.


</doc>
<doc id="118931" url="https://af.wikipedia.org/wiki?curid=118931" title="Messerschmitt Me 323">
Messerschmitt Me 323

Die Messerschmitt Me 323 was 'n Duitse sesmotorige vragvliegtuig wat gedurende die Tweede Wêreldoorlog gebruik is. Dit was die enigste sesmotorige vliegtuig wat gedurende die oorlog gebruik is.



</doc>
<doc id="118932" url="https://af.wikipedia.org/wiki?curid=118932" title="Brandstoftenk">
Brandstoftenk

'n Brandstoftenk (of petroltenk) is 'n veilige houer vir vlambare vloeistowwe. Alhoewel enige opgaartenk vir brandstof so genoem kan word, word die term gewoonlik toegepas op 'n onderdeel van 'n enjinstelsel wat die brandstof stoor en aan die enjin gelewer word deur 'n aangedrewe brandstofpomp. Brandstoftenks wissel in grootte en kompleksiteit van die klein plastiektenk van 'n butaanaansteker tot die multi-kamer kriogene ruimtetuig se eksterne tenk.

Tipies, moet 'n brandstoftenk die volgende funksies toelaat of verskaf:



</doc>
<doc id="118933" url="https://af.wikipedia.org/wiki?curid=118933" title="Ban Ki-moon">
Ban Ki-moon

Ban Ki-moon (Koreaans: 반기문; Hangoel: 반기문; Hanja: 潘基文; Eumseong, 13 Junie 1944) is 'n Suid-Koreaanse diplomaat en politikus. Vanaf 17 Januarie 2004 tot 1 Desember 2006 was hy Suid-Korea se minister van Buitelandse Sake en Handel. Van 1 Januarie 2007 tot 31 Desember 2016 het hy as die sekretaris-generaal van die Verenigde Nasies (VN) gedien. Hy het Kofi Annan opgevolg en is later deur António Guterres vervang.
Op 9 Oktober 2006 stel die VN se Veiligheidsraad Ban eenparig as nuwe sekretaris-generaal vir 'n tydperk van vyf jaar (van 1 Januarie 2007 tot 1 Januarie 2012) voor. Later onttrek die Letse kandidaat, Vaira vike-Freiberga, wat Ban se nominasie bloot 'n formaliteit maak. Die VN se Algemene Vergadering keur sy aanstelling op 13 Oktober 2006 amptelik goed en op 14 Desember lê hy die ampseed af.

Op 21 Junie 2011 is Ban Ki-Moon eenparig deur die Algemene Vergadering herverkies. Sy tweede en laaste termyn het op 31 Desember 2016 ten einde gekom.

Voordat hy 'n minister was, het hy verskeie ander politieke asook diplomatieke poste beklee. Hy was onder andere 'n ambassadeur in Oostenryk en ook voorheen in verskeie hoedanighede by die VN werksaam.

Ban Ki-moon praat naas sy moedertaal Koreaans ook Engels, Frans en Japannees. Hy is getroud en het drie kinders.



</doc>
<doc id="118934" url="https://af.wikipedia.org/wiki?curid=118934" title="Yokosuka MXY7 Ohka">
Yokosuka MXY7 Ohka

Die Yokosuka MXY7 Ohka was 'n vuurpylaangedrewe vlieënde bom wat deur 'n vlieënier beheer was. Dit was deur die Japannese Keiserlike Vloot gebruik vir kamikaze-aanvalle. Voor die koms van die Yokosuka was gewone vliegtuie omgebou vir kamikaze-aanvalle. Daar was in Augustus 1944 begin met die ontwerp van die vlieënde bom en produksie het reeds in September 1944 begin. Model 11 was die eerste model wat operasioneel gebruik was en 755 is gebou tot Maart 1945. 

Die vliegtuig was aangedryf deur 'n vuurpylmotor en het ook 'n bom van 1 200 kg in die neus gedra. Die vliegtuig is deur 'n moedervliegtuig gedra, die G4M2E waarvan die bomdeure verwyder was. Die Yokosuka was tot 80 km van die teiken geneem en dan losgelaat op 'n hoogte van 8 200 m teen 'n spoed van 320 km/h. Die vliegtuig moes dan die laaste stuk na die teiken op sy eie aflê.



</doc>
<doc id="118935" url="https://af.wikipedia.org/wiki?curid=118935" title="António Guterres">
António Guterres

António Manuel de Oliveira Guterres (Portugees: [ɐ̃ˈtɔnju ɡuˈtɛʁɨʃ]; 1949-) is 'n Portugese politikus en die huidige sekretaris-generaal van die Verenigde Nasies (VN). Guterres was van 1995 tot 2002 die minister-president van Portugal en van 2005 tot 2015 die VN se Hoë Kommissaris vir Vlugtelinge in Genève.

Guterres is op 30 April 1949 in Lissabon gebore, waar hy 'n graad in elektriese ingenieurswese (cum laude) verwerf. Hy betoog nie saam met ander studente teen die regime van Antonio Salazar nie, maar was aktief by sosiale projekte betrokke.

In 1972 sluit Guterres by die Sosialistiese Party aan en word kort daarna 'n voltydse politikus. Ná die militêre staatsgreep van 1974 help hy sy party om te herorganiseer. In die jare daarna beklee hy verskillende funksies, onder andere as die party se sekretaris-generaal.

In 1995 wen hy die algemene verkiesing en word hy Portugal se minister-president. Hy was 'n gewilde leier en sy bewind is deur ekonomiese groei gekenmerk. Ná sy herverkiesing in 1999 taan sy gewildheid egter as gevolg van interne konflik in die party.

Die Sosialistiese Party verloor die verkiesing van 2002 en hy is deur José Manuel Barroso as premier opgevolg. Guterres was daarna tot Junie 2005 die president van Sosialistiese Internasionaal. Toe Ruud Lubbers die VN se Hoë Kommissaris vir Vlugtelinge in 2005 verlaat, is Guterres as sy opvolger verkies.

Guterres is op 5 Oktober 2016 deur die VN se Veiligheidsraad as Ban Ki-moon se opvolger aangewys. Hy lê die ampseed op 12 Desember 2016 af en fungeer vanaf 1 Januarie 2017 as die VN se sekretaris-generaal.




</doc>
<doc id="118936" url="https://af.wikipedia.org/wiki?curid=118936" title="Livermorium">
Livermorium

Livermorium is ’n superswaar, kunsmatige element met die atoomgetal 116 en simbool Lv. Dit is die derde swaarste bekende element en die derde laaste element van die 7de periode op die periodieke tabel.

Dit is ’n uiters radioaktiewe element wat in ’n laboratorium geskep is en nie sover bekend in die natuur voorkom nie. Dit is genoem na die Lawrence Livermore Nasionale Laboratorium in Livermore, Amerika, wat saam met die Gesamentlike Instituut vir Kernnavorsing in Doebna, Rusland, gewerk het om dit in 2000 te ontdek. Die naam is op 30 Mei 2012 deur die Internasionale Unie van Suiwer en Toegepaste Chemie (IUSTC) aanvaar. Daar is vier bekende isotope met massagetalle van tussen 290 en 293; die een met die langste leeftyd is livermorium-293, met ’n halfleeftyd van sowat 60 millisekondes.

Op die periodieke tabel kom livermorium in die p-blok in die 7de periode voor. Dit is die swaarste chalkogeen in groep 16, maar daar is nog nie bevestig dat dit optree soos die swaarder homoloog van die chalkogeen polonium nie. Daar is bereken livermorium het dieselfde eienskappe as sy ligter homoloë, suurstof, swael, seleen, telluur en polonium, en dat hy ’n hoofgroepmetaal is, hoewel dit ook grootliks van hulle kan verskil.



</doc>
<doc id="118937" url="https://af.wikipedia.org/wiki?curid=118937" title="Honda CBR600RR">
Honda CBR600RR

Die Honda CBR600RR is 'n 599 cc sportmotorfiets, deel van die CBR-reeks wat bemark word deur Honda sedert 2003 as 'n resiesweergawe van Honda se CBR600F-reeks. Dit het reeds elke Supersport Wêreldkampioenskaptitel van 2002 tot 2008 gewen, en weer in 2010 en 2014.

Die CBR600RR is in 2003 vrygestel as 'n alternatiewe renreplika vir Honda se meer straatgeoriënteerde 600-klassportfiets, die CBR600F4i. Dit is gebasseerd op tegnologie wat reeds in die Honda RC211V MotoGP-fiets gebruik was, en het 'n soortgelyke beeld gehad. 

Op 6 September 2006 het dit aan die lig gekom dat Honda 'n heelnuwe CBR600RR vir die 2007-modeljaar beplan.

Massabesparing was die primêre fokuspunt van die herontwerp. Die resultaat was 'n vermindering in massa teenoor die 2006-model. 

Op 9 Junie 2008 het Honda aangekondig dat die CBR600RR-prototipe met 'n heelnuwe remstelsel ("Gekombineerde ABS") wat geïntegreerd en gekombineerd rem, asook 'n sluitweer-remstelsel, en elektroniese remstelsels toegerus sal wees. Gekombineerde ABS gebruik 'n rekenaarbeheereenheid om te verseker dat die korrekte balans tussen die voor- en agterem gebruik word en ook beheer neem oor wanneer die ABS betrokke moet raak. Die stelsel is ontwerp om so onopsigtelik as moontlik te funksioneer, deur die uitstel van die betrokkenheid van die ABS tot op die laaste moontlike oomblik. Gekombineerde ABS was egter nie beskikbaar op die 2008-produksie-CBR600RR nie.

Volgens "Motor Cycle News" het 'n naamlose Japannese bron by Honda gesê dat CBR600RR-verkope in Europa en Brittanje gestaak gaan word aan die einde van die 2016-model jaar, as gevolg van die herontwerpkoste wat nodig is om te voldoen aan Euro4-uitlaatgasregulasies, wat in werking tree op 1 Januarie 2017. Die verkope van die 2017-modeljaar CBR600RRs in ander markte is onaangeraak.

In die Supersport Wêreldkampioenskap, het die CBR600 agt van die twaalf titels verower sedert sy bekendstelling in 2003, terwyl dit ook tien vervaardigerskrone aan Honda besorg het sedert 2003 (korrek soos in 2015). Michael Dunlop hou die supersportrondterekord by die "Isle of Man TT".


</doc>
<doc id="118938" url="https://af.wikipedia.org/wiki?curid=118938" title="Park Bo-gum">
Park Bo-gum

Park Bo-gum (Koreaans: 박보검; * 16 Junie 1993 in Seoul, Suid-Korea) is 'n Suid-Koreaanse akteur.


</doc>
<doc id="118939" url="https://af.wikipedia.org/wiki?curid=118939" title="Moskovium (element)">
Moskovium (element)

Moskovium is ’n superswaar, kunsmatige element met die atoomgetal 115 en simbool Mc. Dit is in 2003 in Doebna, Rusland, die eerste sinteties vervaardig deur ’n gesamentlike Amerikaanse en Russiese span. In Desember 2015 was dit een van vier nuwe elemente wat deur die Internasionale Unie van Suiwer en Toegepaste Chemie (IUSTC) en Internasionale Unie van Suiwer en Toegepaste Fisika (IUSTF) erken is.

Dit het op 28 November 2016 amptelik die naam "moskovium" gekry. Dit is genoem na die Moskou-oblast, waar Doebna geleë is.

Dit is ’n uiters radioaktiewe element wat in ’n laboratorium geskep is en nie sover bekend in die natuur voorkom nie. Sy stabielste bekende isotoop, moskovium-290, het ’n halfleeftyd van net 0,8 sekondes. Op die periodieke tabel kom moskovium in die p-blok in die 7de periode voor. Dit is die swaarste element in die stikstofgroep, groep 15, maar daar is nog nie bevestig dat dit optree soos die swaarder homoloog van bismut net bo hom in dié groep nie. Daar is bereken moskovium het dieselfde eienskappe as sy ligter homoloë, stikstof, fosfor, arseen, antimoon en bismut, en dat dit ’n hoofgroepmetaal is, hoewel dit ook grootliks van die ander kan verskil.

Sowat 100 atome van moskovium is al waargeneem, wat almal massagetalle van tussen 287 en 290 gehad het.



</doc>
<doc id="118941" url="https://af.wikipedia.org/wiki?curid=118941" title="Bernard Cazeneuve">
Bernard Cazeneuve

Bernard Cazeneuve (Senlis, 2 Junie 1963) is 'n Franse politikus. Hy was Eerste Minister van Frankryk van 6 Desember 2016 tot 10 Mei 2017 onder president François Hollande.

Hy was lid van die en die Radikale Linksparty ("Parti radical de gauche", "PRG") van 1985 tot 1987, toe van die Sosialistiese Party ("Parti Socialiste", "PS").

Hy was Staatsminister vir die Begroting van Mei 2013 tot Maart 2013, Staatsminister vir Europese sake van Maart 2013 tot Maart 2014 en Minister van Binnelandse Sake van Maart 2014 tot Desember 2016.


</doc>
<doc id="118942" url="https://af.wikipedia.org/wiki?curid=118942" title="Orde van den Prince">
Orde van den Prince

Die Orde van den Prince is 'n Vlaams-Nederlandse genootskap wat ten doel het die bevordering van die Nederlandse taal en kultuur.

Wêreldwyd het die organisasie 'n 3 000 lede versprei oor Suid-Afrika, Nederland, België, Frankryk, Suriname en Curaçao. In Suid-Afrika is die leiersfigure die eiendomsekonoom Erwin Rode en die akademikus en Indonesië-kenner dr. Han Mets en hulle vergader in die Huis der Nederlanden (SASNEV) in Pinelands.

Die naam van die beweging verwys na Willem de Zwijger, prins van Oranje, weens sy rol in die geskiedenis van Nederland. As logo dien 'n hoofletter P omkring met die woorde Amicitia (vriendskap) en Tolerantia (verdragsaamheid). In November 1955 het Guido van Ghelwe die eerste tak van die beweging in Kortrijk gestig.

Soortgelyke organisasies is die Van Ewijck-stigting, Algemeen Nederlands Verbond, Stigting Studiefonds vir Suid-Afrikaanse Studente, Maandblad Zuid-Afrika, Zuid-Afrikaansche Stichting Moederland, en die Nederlands-Zuid-Afrikaanse Vereniging.



</doc>
<doc id="118949" url="https://af.wikipedia.org/wiki?curid=118949" title="BMW S1000RR">
BMW S1000RR

Die BMW S1000RR is 'n sportmotorfiets wat aanvanklik deur BMW Motorrad gebou is om aan die 2009 Wêreldsuperfietskampioenskap deel te neem, maar nou ook in kommersiële produksie is. Dit is in München bekend gestel in April 2008, en word aangedryf deur 'n 999 cc inlynviersilinderenjin wat tot by sy maksimum van 14 200 opm kan toer.

BMW het eenduisend S1000RRs in 2009 gebou om aan die Wêreldsuperfietskompetisie se homologiseringsvereiste te voldoen, maar het produksie uitgebrei vir kommersiële verkoop van die fiets in 2010. Dit het 'n sluitweer-remstelsel as standaard, met 'n opsionele elektroniese vastrapbeheer. Teen 2016 het dit 'n nat gewig van , en produseer 148,4 kW @ 13 500 opm. Met 133.6 kW (179.2 hp) op die agterwiel, is dit die kragtigste motorfiets in sy klas op die dinamometer.

Die fabrieksrenfiets wat gebruik word in die Wêreldsuperfietskampioenskap verskil in 'n aantal opsigte van die produksiefiets.
Die enjin het 'n hoër drukverhouding van 14.0:1 in vergelyking met 13.0:1, en dit lewer meer as 150 kW (200 pk) teen 14 000 opm, in vergelyking met 144 kW (193 pk) teen 13 000 rpm. Die renfiets het 44 mm Öhlinsvurke, in vergelyking met 46 mm ZF Sachsvurke. Die belangrikste verskil is dat dit slegs 'n massa van het, in vergelyking met vir die produksiemodel.

Die S1000RR word sedert 2010 deur verskeie jaers tydens die "Isle of Man TT" gebruik. Op 31 Mei 2014 het Michael Dunlop die superfietswedren gewen op sy fabrieksvoorbereide fiets wat deur Hawk Racing ingeskryf is. Drie dae later het Dunlop sy oorwinning herhaal in die "Superstock" klas, onder sy eie "MD Racing BMW" vaandel. Hy het gesê: "...hierdie is 'n fantastiese uitslag vir BMW. Dit is 'n groot eer vir enige vervaardiger wanneer sy padfiets 'n TT wen." Dunlop het 'n driekuns van oorwinnings met BMW behaal nadat hy ook 'n Senior TT op Vrydag, 6 Junie gewen het.


</doc>
<doc id="118950" url="https://af.wikipedia.org/wiki?curid=118950" title="Neodimium">
Neodimium

Neodimium is 'n element wat in 1885 deur Carl Auer von Welsbach ontdek is.

Die element is 'n glansende silwergeel metaal wat taamlik reaktief is. Dit oksideer aan die lug en moet só gestoor word dat dit nie met lug in kontak kom nie. Dit reageer ook stadig met koue en vinnig met warme water.

Van die ouer toepassings is in vuursteentjies in ligters, maar vandag is dit veral die uitstekende permanente magnete () waarin dit aangetref word. Dit word gebruik in hardeskywe, luidsprekers, elektriese motors ensomeer.

Daar word verwag dat die koms van elektriese motorkarre die vraag na neodimium sal verhoog. In 2009 is daar beraam dat dit tussen 1 en 2 kg Nd per kar sal wees en dit sal vereis dat die wêreldproduksie verhoog moet word. Neodimium word gewoonlik uit seldsame aardoksides verkry. Die produksie daarvan het tot die 1950s veral uit Indië en Brasilië gekom. In die 1970s en 1980s was daar 'n groot oop myn in Mountain Pass, Kalifornië wat dit versorg het, maar dit het in 1998 gesluit. Daarna het die produksie vir 95% na China geskuif. Die oksides word daar uit bastnasiet-ertse () in Binne-Mongolië verkry. Hulle is veral ryk in neodimium. China hou egter liewer die stowwe vir sy eie groeiende markte as om die produksie te verhoog om dit net uit te voer. Daar is ander plekke soos in Kanada en die VSA waar dit voorkom, maar dit is dalk nie genoeg nie.

'n Ander belangrike gebruik is as die aktiewe dotering in lasers, veral die -laser.

Een van die stabiele isotope van neodimium Nd is die vervalproduk van 'n radioaktiewe isotoop van samarium Sm. Hierdie isotoop ondergaan α-verval met 'n uiters lang halfleeftyd van 106 miljard jaar, wat 23 keer langer as die Aarde se ouderdom is. Hierdie proses verander die isotoopverhouding van neodimium 'n bietjie en hierdie klein verskille kan met massaspektrometrie gemeet word. Hierdie metings kan gebruik word om die ouderdom van gesteentes en die chemiese evolusie van planete te bepaal.



</doc>
<doc id="118951" url="https://af.wikipedia.org/wiki?curid=118951" title="Sundra">
Sundra

Sundra is 'n gehug in Victor Khanye Plaaslike Munisipaliteit in westelike Mpumalanga, Suid-Afrika.



</doc>
<doc id="118952" url="https://af.wikipedia.org/wiki?curid=118952" title="Nihonium">
Nihonium

Nihonium is ’n sintetiese, uiters radioaktiewe element met die simbool Nh en atoomgetal 113. Die stabielste bekende isotoop, nihonium-286, het ’n halfleeftyd van 20 sekondes.

Nihonium is eers in 2003 deur die Gesamentlike Instituut vir Kernnavorsing in Doebna, Rusland, ontdek en in 2004 deur ’n span Japannese wetenskaplikes by Riken, ’n groot navorsingsinstituut in Japan. In Desember 2015 het die Internasionale Unie van Suiwer en Toegepaste Chemie (IUSTC) en die Internasionale Unie van Suiwer en Toegepaste Fisika (IUSTF) die element erken en die prioriteit van die ontdekking aan Riken toegeken.

In November 2016 is aangekondig die voorlopige naam van die element, ununtrium (Uut), word in nihonium (Nh) verander, na aanleiding van die algemene Japannese naam Nihon vir Japan.

Op die periodieke tabel lê nihonium in die p-blok (die hoofgroepelemente), in die 7de periode (die boorgroep), hoewel nog nie bevestig is dat dit soos die swaarder homoloog van tallium in dié groep optree nie. Daar word bereken dat dit van dieselfde eienskappe het as sy ligter homoloë, boor, aluminium, gallium, indium en tallium, en soos ’n hoofgroepmetaal optree, hoewel dit ook groot verskille sal toon van die ander elemente in die groep. Anders as al die ander elemente in die p-blok, sal dit miskien sy d-elektrone in verbindings betrek, hoewel dié voorspelling betwis word.



</doc>
<doc id="118954" url="https://af.wikipedia.org/wiki?curid=118954" title="Kopernikium">
Kopernikium

Kopernikium is ’n superswaar, kunsmatige element met die atoomgetal 112 en simbool Cn. Dit kom nie in die natuur voor nie en kan net in ’n laboratorium vervaardig word. Die stabielste bekende isotoop, kopernikium-285, het ’n halfleeftyd van sowat 29 sekondes. Dit is in 1996 deur die Sentrum vir Swaarioonnavorsing naby Darmstadt, Duitsland, sinteties vervaardig en genoem na die sterrekundige Nicolaas Copernicus.

Op die periodieke tabel lê kopernikium in die d-blok, in groep 12 en periode 7. Tydens reaksies met goud het dit gewys dit is ’n hoogs vlugtige metaal, en dit is dus moontlik ’n gas by ’n standaardtemperatuur en .

Daar word gereken kopernikium het verskeie eienskappe wat verskil van dié van sy ligter homoloë, sink, kadmium en kwik. Vanweë relativistiese effekte kan dit selfs sy 6d-elektrone afstaan in plaas van sy 7s-elektrone. Daar is ook bereken kopernikium het moontlik ’n oksidasietoestand van +4, terwyl kwik dit net in een verbinding het (wat betwis word) en sink en kadmium dit glad nie het nie. Daar is ook voorspel dit sal moeiliker wees om kopernikium te oksideer vanuit sy neutrale toestand as die ander elemente in groep 12.



</doc>
<doc id="118956" url="https://af.wikipedia.org/wiki?curid=118956" title="Skandiumgroep">
Skandiumgroep

Die skandiumgroep is 'n groep chemiese elemente van die periodieke tabel wat in die derde kolom van hierdie tabel geplaas word. Hulle is metale met 'n taamlik lae elektronegatiwiteit.

Daar is net twee elemente waaroor alle chemici saamstem dat hulle in hierdie kolom geplaas moet word: skandium en yttrium. Hulle is die eerste oorgangsmetale, die d-blok van die 4de en 5de periode en vorm net 3+ ione. Die plek onder yttrium word dikwels aan lantaan gegee, maar soms word ook lutesium as die eerste d-blokelement van die 6de periode gesien. Vir die 7de periode geld dieselfde: dit kan aan aktinium of aan lawrensium toegeken word. Dikwels word ook die hele f-blok tot die elemente van groep 3 gereken.

Die elemente van die skandiumgroep (veral Sc, Y en die lantaniede) word ook die "seldsame aarde" genoem, hoewel hierdie naam vandag minder gebruik word. Van die elemente is taamlik seldsaam soos skandium of tulium, maar ander lede van die groep soos serium is dit hoegenaamd nie. Die lantaniede toon nes skandium en yttrium hoofsaaklik 3+ ione. In die aktiniede-ry is daar meer uitsonderings as in die lantaniede-ry. Die ione van Sc, Y, La en Lu het 'n f-subskil wat leeg of heeltemal vol is en hulle is kleurloos. Die ander ione vertoon lig-absorpsie in die sigbare gebied en het dikwels 'n kenmerkende kleur. Tuliumione is byvoorbeeld groen en fluoresseer blou.

Die 3+-ione het amper dieselfde radius, hoewel hierdie grootte in die reeks La - Lu kleiner word. Dit is belangrik vir die skeiding van die elemente wat dikwels saam in een mineraal voorkom en chemies amper dieselfde eienskappe besit. Die minerale is dikwels mengkristalle. Hierdie eienskap word ook gebruik om kleurlose kristalle van yttriumaluminiumgranaat te doteer. Hierdie gedoteerde kristalle word gebruik as ligversterkers en lasers.


</doc>
<doc id="118965" url="https://af.wikipedia.org/wiki?curid=118965" title="Röntgenium">
Röntgenium

Röntgenium is ’n superswaar, kunsmatige element met die atoomgetal 111 en simbool Rg. Dit kom nie in die natuur voor nie en kan net in ’n laboratorium vervaardig word. Die stabielste bekende isotoop, röntgenium-282, het ’n halfleeftyd van 2,1 minute.

Dit is in 1994 deur die Sentrum vir Swaarioonnavorsing naby Darmstadt, Duitsland, sinteties vervaardig en genoem na die fisikus Wilhelm Röntgen, die ontdekker van X-strale.

Op die periodieke tabel lê dit in die d-blok, in groep 11 en periode 7. Geen chemiese eksperimente is egter al uitgevoer om te bevestig dat dit optree soos die swaarder homoloog van goud net bo dit op die periodieke tabel nie.

Daar word gereken röntgenium het soortgelyke eienskappe as sy ligter homoloë, koper, silwer en goud, hoewel dit ook in sekere opsigte van hulle kan verskil.



</doc>
<doc id="118969" url="https://af.wikipedia.org/wiki?curid=118969" title="Giftigheid">
Giftigheid

Giftigheid of toksisiteit is 'n mate van skadelikheid wat 'n stof vir mense, diere of ander organismes besit.

Daar word onderskei tussen:

Daar word van vergiftiging gepraat wanneer 'n stof skadelike effekte by 'n persoon teweegbring. Omdat so baie stowwe giftig is as dit in voldoende hoeveelhede in die liggaam beland, is dit moeilik om ŉ vaste definisie van 'n gif te gee. Noodhulp by akute vergiftiging is daarop gerig om sover moontlik te verhinder dat die gif in die bloed opgeneem word (deur byvoorbeeld die pasiënt te laat braak). Dit is feitlik onmoontlik om 'n goeie definisie van 'n gifstof te gee. 'n Stof word meestal as 'n git beskou indien dit in relatief klein hoeveelhede groot risiko's vir die gesondheid inhou. 

Paracelsus (1493-1541) het reeds opgemerk dat alle stowwe giftig kan wees indien dit in ŉ groot dosis deur die liggaam opgeneem word. Die aanwesigheid van ŉ giftige stof in die liggaam beteken dus nog nie dat daar sprake van ŉ vergiftiging is nie. Alle mense het klein hoeveelhede DDT, lood en kwik in hul liggame, maar die dosis is so klein dat geen vergiftiging optree nie (subtoksiese dos is). Eers wanneer 'n stof skadelike effekte by die gebruiker teweegbring, word van vergiftiging gepraat. 

Die wetenskap wat hom besig hou met die studie van gifstowwe, heet toksikologie. Een van die eerste moderne toksikoloë was die Fransman Claude Bernard (1813-1878), wat die pylpuntgifstowwe van die Indiane bestudeer het. 'n Belangrike begrip in die toksikologie is LD-50. Dit is die dosis waardeur 50 % van die proefdiere wat gifstof toegedien is, sterf. 'n Sterk gif-besit 'n lae LD-50, terwyl 'n swak gif 'n hoë LD-50 het (LD is die afkorting vir letale (dodelike) dosis). 

Die meeste gifstowwe word via die mond opgeneem of ingeasem, maar sommige (byvoorbeeld paration, ŉ insektegif) kan ook deur die onbeskadigde vel die liggaam binnedring. Verder kan daar onder sekere omstandighede metaboliese produkte (wat normaalweg afgebreek en uitgeskei word) in die liggaam ophoop en vergiftiging veroorsaak. Voorbeelde hiervan is asidose (die ophoping van sure in die bloed) en uremie (verhoogde terughouding van ureum, ŉ afbraakproduk van proteïene). By die behandeling van 'n vergiftiging is dit belangrik om die opname

van die gif deur die liggaam te verminder of te vertraag en die uitskeiding daarvan te versnel. By ŉ akute vergiftiging waar die git deur die mond ingeneem en nog in die maag is, kan die stof verwyder word deur braking of maagspoeling. Braking is egter nie aan te beveel wanneer daar sprake is van vergiftiging met sterk sure of alkalië wat ŉ vretende uitwerking op die slukderm het nie. Die pasiënt moet eerder melk of styfgeklitste eierwitte ingegee word wat die gif absorbeer sodat dit nie in die bloedstroom beland nie. 

As die gif al opgeneem is, moet daar anders te werk gegaan word. By die meeste metaalverbindings is detoksifikasie (ontgiftiging) moontlik deur verbindings te laat vorm met EDTA (etileendiamien-eterasetaat). Arseen en kwik vorm verbindings met BAL (dimerkaprol) en verloor daardeur hul toksiese eienskappe. Naas die genoemde teengiwwe wat die gif onskadelik maak deur 'n chemiese verbinding daarmee te vorm, bestaan daar ook teengiwwe wat die werking van die gif teëwerk, byvoorbeeld nalorfien, wat by morfienvergiftiging gebruik kan word. Baie gifstowwe besit egter geen teengifstowwe nie en net die siekteverskynsels wat deur diegif veroorsaak word, kan bestry word. 

Gas- en koolstofmonoksiedvergiftiging vind plaas wanneer koolstofmonoksied in die bloed aan die hemoglobien (die rooi kleurstof wat normaalweg suurstof in die bloed vervoer) verbind op die plek waar suurstof moet bind en sodoende die suurstofvervoer blokkeer. Die belangrikste bronne van hierdie gas is uitlaatgasse van enjins, kaggels wat sleg trek en steenkoolgas wanneer dit in 'n huis vir kook- en verhittingsdoeleindes gebruik word. 

Die vervanging van steenkoolgas deur aardgas het ŉ belangrike oorsaak van koolstofmonoksiedvergiftiging uitgeskakel. Vir aardgas is egter 4 keer meer suurstof tydens verbranding nodig as vir steenkool of steenkoolgas. Aardgasbranders wat swak ingestel is, kan ook nog deur onvolledige verbranding koolstofmonoksied afgee. Lugverkoelde motors lewer ook 'n probleem, aangesien baie se verwarmingstelsel in direkte verbinding met die uitlaatstelsel is. 

Lekkasies van die uitlaatstelsel kan onaangename gevolge vir die insittendes van so 'n voertuig inhou. Simptome van koolstofmonoksiedvergiftiging is hoofpyn, mislikheid, versnelde asemhaling, 'n pienk gelaatskleur, koma en uiteindelik die dood. Die terapie bestaan uit so 'n groot moontlike toediening van suurstof. Talliumvergiftiging gaan gepaard met diarree, braking (by langdurige gebruik), die uitval van die hare, verlamming en dood deur versmoring weens verlamming van die asemhalingspiere. 

Tallium, wat as rottegif gebruik word, is dikwels by moord- en selfmoordpogings betrokke omdat dit maklik verkrygbaar is. Sianiedvergiftiging (onder meer deur blousuur) word gekenmerk deur die bitteramandelreuk van die pasiënt se asem, aangesien sianied die asemhalingsensieme rem. Die simptome van sianiedvergiftiging is krampe, baie vinnige asemhaling en die dood. Hoe dosisse slaapmiddels skakel die asemhalingsentrum in die brein af, waardeur die asemhaling stop en die dood volg. 

Toksikologie (die studie van gifstowwe en besoedeling) of gifkunde gee mens 'n begrip van die manier waarop gifstowwe die liggaam aantas, asook watter teenmiddel vir 'n besondere soort vergiftiging toegedien moet word. 'n Groot verskeidenheid teengiwwe word vandag gebruik: van melk tot serums wat van perde verkry word. Baie soorte teengif is dodelik giftig wanneer hulle in groot hoeveelhede toegedien word, die gebruik daarvan vereis aansienlike kennis en versigtigheid. 

Die toksikologie bevat verskillende onderafdelings. Die geneesmiddeltoksikologie het uitsluitlik betrekking op die ongewenste werking van geneesmiddels of kombinasies daarvan. Die lewensmiddeltoksikologie is gerig op die gebruik van voedselbyvoegmiddels, waaronder konserveermiddels en kleur- en smaakstowwe gereken word. Die besmetting van voedsel met bakterieë, waardeur voedselvergiftiging ontstaan, word ook ondersoek. 

Die tipe vergiftiging word veroorsaak deur die giftige stowwe (toksiene) wat deur die bakterieë geproduseer word. Een van die bekendste en sterkste bakteriegifstowwe is botulien, wat geproduseer word deur "Clostridium botulinum". Hierdie bakterium kom in voedsel voor, soos in geblikte groente wat onvoldoende gekonserveer is. Die vergiftiging (botulisme) word uitgeken aan buikpyne, braking en verlamming en kan dodelik wees weens asemhalingsprobleme of hartstilstand. 

'n Ander tipe voedselvergiftiging word deur bakterieë van die genus "Salmonella" veroorsaak. Die toksiene wat deur hulle geproduseer word, veroorsaak maag- en dermsteurnisse. Mosselvergiftiging word veroorsaak deur saksitoksien, die produk van 'n eensellige organisme wat in die ingewande van die mossel kan voorkom en verlamming kan veroorsaak. Saksitoksien breek nie op by verhitting nie en geen teengif is daarvoor bekend nie. Omgewingstoksikologie waak oor die vergiftiging van die omgewing. 

Daar word gepoog om die konsentrasie van nywerheidsgifstowwe, uitlaatgasse van voertuie en toksiese stowwe in riviere, ensovoorts, onder die MAC-waarde (maksimale toegestane waarde) te hou. Die terloopse en toevallige toksikologie het te doen met vergiftigings wat per ongeluk of weens die kriminele gebruik van gifstowwe plaasvind. Ongelukke waar kinders huishoudelike chemikalieë of geneesmiddels insluk, kom baie voor. Selfmoordpogings met (veral) 'n oordosis slaapmiddels tel ook hieronder. 

Paracelsus het reeds ingesien dat die "dosis" van 'n stof 'n groot rol speel in vraag watter skade dit sal doen. Hy skryf in die eerste helfte van die 16de eeu:




</doc>
<doc id="118974" url="https://af.wikipedia.org/wiki?curid=118974" title="Javier Pérez de Cuéllar">
Javier Pérez de Cuéllar

Javier Pérez de Cuéllar (Spaans: [xaˈβjeɾ ˈperez ðe ˈkweʝaɾ]; Lima, 19 Januarie 1920) is 'n Peruviaanse diplomaat en politikus. Van 1981 tot 1991 was hy die sekretaris-generaal van die Verenigde Nasies (VN). Vanaf 1940 werk hy as 'n diplomaat en was aan ambassades in onder andere Switserland en die Sowjetunie verbonde. Van 1971 was hy 'n permanente verteenwoordiger by die VN.

Ná die verdeling van die eiland Siprus in 1974, wat 'n ernstige krisis tussen NAVO-bondgenote Griekeland en Turkye veroorsaak het, lei Perez de Cuellar in die jare 1975-'77 'n VN-missie daarheen. In 1981 word hy tot sekretaris-generaal van die Verenigde Nasies verkies om Kurt Waldheim op te volg.

Sy ampstermyn is in 1986 met vyf jaar verleng. In 1991 is hy versoek om langer aan te bly, omdat daar nog nie eenstemmigheid oor sy opvolger bereik is nie. In 1992 is hy eindelik deur die Egiptenaar Boutros Boutros-Ghali opgevolg.

In sy eie land was Perez de Cuellar in 1995 'n kandidaat vir die presidentskap, as teenstander van Alberto Fujimori. Ná Fujimori se val word hy in November 2000 die premier van 'n oorgangsregering wat die land bestuur totdat pres. Alejandro Toledo sy amp in Julie 2001 aanvaar. Daarna word hy ambassadeur in Parys en werk ook daar vir Unesco. Op 31 Desember 2004 beëindigde hy sy ambassadeurskap, maar bly in Frankryk by Unesco werksaam. In Julie 2005 kry hy 'n hartaanval, maar herstel daarvan.

Perez de Cuellar kry onder meer 'n eredoktoraat van die Vrije Universiteit Brussel.

Die Olof Palme-prys is in 1988 aan die VN-vredesmag onder sy leiding toegeken.

In 1992 word die Vier Vryhede-prys ("Four Freedoms Award") aan hom oorhandig.


</doc>
<doc id="118977" url="https://af.wikipedia.org/wiki?curid=118977" title="Isotope van moskovium">
Isotope van moskovium

Die chemiese element moskovium (Mc), met ’n atoommassa van ongeveer 288 u, het geen stabiele isotope nie en word dus geklassifiseer as ’n radioaktiewe element. Die vier radionukliede (radioaktiewe isotope) is onstabiel en het ’n relatief kort halfleeftyd (almal minder as ’n sekonde).

In die natuur kom geen moskovium voor nie; alle isotope is sinteties in ’n laboratorium berei. Die eerste sintetiese isotoop was Mc, in 2004.

Die kortslewende isotoop van moskovium is Mc, met ’n halfleeftyd van ongeveer 16 millisekondes. Die langslewende een is Mc, met ’n halfleeftyd van 220 millisekondes.



</doc>
<doc id="118978" url="https://af.wikipedia.org/wiki?curid=118978" title="Kurt Waldheim">
Kurt Waldheim

Kurt Josef Waldheim (1918–2007) was 'n Oostenrykse regsgeleerde, diplomaat en politikus. Hy was van 1972 tot 1981 die sekretaris-generaal van die Verenigde Nasies (VN), en van 1986 tot 1992 die bondspresident van Oostenryk.

Waldheim is op 21 Desember 1918 in Sankt Andrä-Wördern in Oostenryk gebore. Sy familie was van Tsjeggiese afkoms en sy pa het hul familienaam van Václavík na Waldheim verander. Ná skool voltooi hy sy militêre dienspligtig en studeer hy vervolgens regte.

In 1941 word Waldheim 'n soldaat in die Duitse Wehrmacht, waar hy aan die oosfront dien. Hy is in Desember 1941 gewond, maar keer spoedig na aktiewe diens terug. Hy was tot 1945 'n soldaat, hoewel hy in sy outobiografie beweer dat hy die leër in 1942 verlaat het om aan die Universiteit van Wene te studeer.

As sekretaris van die minister van buitelandse sake maak hy opgang in die ministerie en werk hy later as 'n diplomaat in Parys, Toronto en New York. Van 1968 tot 1970 dien hy as Oostenryk se minister van buitelandse sake. In 1971 stel hy homself as kandidaat vir die presidensiële verkiesing beskikbaar, maar verloor teenoor Franz Jonas.

Van 1964 tot 1968 en van 1970 tot 1971 was hy Oostenryk se ambassadeur by die VN. In 1971 word hy tot sekretaris-generaal van die VN verkies. Hy dien twee termyne van vyf jaar, maar sy derde termyn is deur China geveto.

Voor die presidensiële verkiesing van 1986 word dit bekend dat hy tydens die Tweede Wêreldoorlog 'n intelligensie-beampte in die Wehrmacht was, wat internasionale omstredenheid veroorsaak. Hy wen tog die verkiesing en dien van 8 Julie 1986 tot 8 Julie 1992 as Oostenryk se bondspresident. 'n Kommissie is aangestel om sy betrokkenheid by die Wehrmacht te ondersoek. Daar was geen bewyse dat hy oorlogsmisdade gepleeg het nie, maar die kommissie bevind dat Waldheim meer weet as hy wou erken.

In 1990 reis Waldheim na Irak en om die vryheid van westerse gyselaars van Saddam Hoesein te eis. Dit lei tot die vrylating van Oostenrykse en Switserse burgers (beide lande was neutraal).

Waldheim is op 14 Junie 2007 in Wene aan 'n hartaanval oorlede. Hy was op 88 jaar oud.


</doc>
<doc id="118979" url="https://af.wikipedia.org/wiki?curid=118979" title="Isotope van oganesson">
Isotope van oganesson

Die chemiese element oganesson (Og), met ’n atoommassa van ongeveer 289 u, het geen stabiele isotope nie en word dus as ’n radioaktiewe element beskou. Daar is nog net een isotoop bekend: Og, wat in 2006 die eerste keer gevorm het. Die isotoop het ’n halfleeftyd van 890 mikrosekondes.



</doc>
<doc id="118980" url="https://af.wikipedia.org/wiki?curid=118980" title="Isotope van tennessien">
Isotope van tennessien

Die chemiese element tennessien (Ts), met ’n atoommassa van ongeveer 289 u, het geen stabiele isotope nie en word dus as ’n radioaktiewe element beskou. Die twee isotope is onstabiel en het ’n relatief kort halfleeftyd (albei minder as ’n sekonde).



</doc>
<doc id="118981" url="https://af.wikipedia.org/wiki?curid=118981" title="Isotope van nihonium">
Isotope van nihonium

Die chemiese element nihonium (Nh), met ’n atoommassa van ongeveer 287 u, het geen stabiele isotope nie en word dus as ’n radioaktiewe element beskou. Die ses isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen nihonium voor nie; alle isotope is sinteties in ’n laboratorium berei. Die eerste sintetiese isotoop was Nh, in 2003.

Die kortslewende isotoop van nihonium is Nh, met ’n halfleeftyd van ongeveer 340 mikrosekondes. Die langslewende een is Nh, met ’n halfleeftyd van 19,6 sekondes.



</doc>
<doc id="118982" url="https://af.wikipedia.org/wiki?curid=118982" title="Isotope van livermorium">
Isotope van livermorium

Die chemiese element livermorium (Lv), met ’n atoommassa van ongeveer 289 u, het geen stabiele isotope nie en word dus as ’n radioaktiewe element geklassifiseer. Die vier isotope is onstabiel en het ’n relatief kort halfleeftyd (almal minder as ’n sekonde).

In die natuur kom geen livermorium voor nie; alle isotope is sinteties in ’n laboratorium berei. Die eerste sintetiese isotoop was Lv, in 2000.

Die kortslewende isotoop van livermorium is Lv, met ’n halfleeftyd van ongeveer 6,3 millisekondes. Die langslewende een is Nh, met ’n halfleeftyd van 60 millisekondes.



</doc>
<doc id="118983" url="https://af.wikipedia.org/wiki?curid=118983" title="Isotope van copernicium">
Isotope van copernicium

Die chemiese element copernicium (Cn), met ’n atoommassa van ongeveer 277 u, het geen stabiele isotope nie en word dus as ’n radioaktiewe element geklassifiseer. Die ses isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen copernicium voor nie; alle isotope is sinteties in ’n laboratorium berei. Die eerste sintetiese isotoop was Cn, in 1996.

Die kortslewende isotoop van copernicium is Cn, met ’n halfleeftyd van ongeveer 1,1 millisekonde. Die langslewende een is Cn, met ’n halfleeftyd van 4,2 minute.



</doc>
<doc id="118984" url="https://af.wikipedia.org/wiki?curid=118984" title="Isotope van flerovium">
Isotope van flerovium

Die chemiese element flerovium (Fl), met ’n atoommassa van ongeveer 289 u, het geen stabiele isotope nie en word dus as ’n radioaktiewe element geklassifiseer. Die vyf isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen flerovium voor nie; alle isotope is sinteties in ’n laboratorium berei. Die eerste sintetiese isotoop was Fl, in 1996.

Die kortslewende isotoop van flerovium is Fl, met ’n halfleeftyd van ongeveer 125 millisekondes. Die langslewende een is Fl, met ’n halfleeftyd van 2,6 sekondes.



</doc>
<doc id="118985" url="https://af.wikipedia.org/wiki?curid=118985" title="Isotope van röntgenium">
Isotope van röntgenium

Die chemiese element röntgenium (Rg), met ’n atoommassa van ongeveer 280 u, het geen stabiele isotope nie en word dus as ’n radioaktiewe element geklassifiseer. Die sewe isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen röntgenium voor nie; alle isotope is sinteties in ’n laboratorium berei. Die eerste sintetiese isotoop was Rg, in 1994.

Die kortslewende isotoop van röntgenium is Rg, met ’n halfleeftyd van ongeveer 2 millisekondes. Die langslewende een is Rg, met ’n halfleeftyd van 26 sekondes.



</doc>
<doc id="118990" url="https://af.wikipedia.org/wiki?curid=118990" title="Isotope van darmstadtium">
Isotope van darmstadtium

Die chemiese element darmstadtium (Ds), met ’n atoommassa van ongeveer 281 u, het geen stabiele isotope nie en word dus as ’n radioaktiewe element geklassifiseer. Die agt isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen darmstadtium voor nie; alle isotope is sinteties in ’n laboratorium berei. Die eerste sintetiese isotoop was Ds, in 1994.

Die kortslewende isotoop van darmstadtium is Ds, met ’n halfleeftyd van ongeveer 3 mikrosekondes. Die langslewende een is Ds, met ’n halfleeftyd van 9,6 sekondes.



</doc>
<doc id="118991" url="https://af.wikipedia.org/wiki?curid=118991" title="Isotope van meitnerium">
Isotope van meitnerium

Die chemiese element meitnerium (Mt), met ’n atoommassa van ongeveer 268 u, het geen stabiele isotope nie en word dus as ’n radioaktiewe element geklassifiseer. Die sewe isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen meitnerium voor nie; alle isotope is sinteties in ’n laboratorium berei. Die eerste sintetiese isotoop was Mt, in 1982.

Die kortslewende isotoop van meitnerium is Mt, met ’n halfleeftyd van ongeveer 1,2 mikrosekonde. Die langslewende een is Mt, met ’n halfleeftyd van 8 sekondes.



</doc>
<doc id="118992" url="https://af.wikipedia.org/wiki?curid=118992" title="Isotope van hassium">
Isotope van hassium

Die chemiese element hassium (Hs), met ’n atoommassa van ongeveer 269 u, het geen stabiele isotope nie en word dus as ’n radioaktiewe element geklassifiseer. Die 12 isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen hassium voor nie; alle isotope is sinteties in ’n laboratorium berei. Die eerste sintetiese isotoop was Hs, in 1984.

Die kortslewende isotoop van hassium is Hs, met ’n halfleeftyd van ongeveer 540 mikrosekondes. Die langslewende een is Hs, met ’n halfleeftyd van 9,6 sekondes.



</doc>
<doc id="118993" url="https://af.wikipedia.org/wiki?curid=118993" title="Isotope van bohrium">
Isotope van bohrium

Die chemiese element bohrium (Bh), met ’n atoommassa van ongeveer 262,1229 u, het geen stabiele isotope nie en word dus as ’n radioaktiewe element geklassifiseer. Die 11 isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen bohrium voor nie; alle isotope is sinteties in ’n laboratorium berei. Die eerste sintetiese isotoop was Bh, in 1981.

Die kortslewende isotoop van bohrium is Bh, met ’n halfleeftyd van ongeveer 0,3 millisekondes. Die langslewende een is Bh, met ’n halfleeftyd van 0,9 minute.



</doc>
<doc id="118994" url="https://af.wikipedia.org/wiki?curid=118994" title="Isotope van seaborgium">
Isotope van seaborgium

Die chemiese element seaborgium (Sg), met ’n atoommassa van ongeveer 263,1182 u, het geen stabiele isotope nie en word dus as ’n radioaktiewe element geklassifiseer. Die 12 isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen seaborgium voor nie; alle isotope is sinteties in ’n laboratorium berei. Die eerste sintetiese isotoop was Sg, in 1974.

Die kortslewende isotoop van seaborgium is Sg, met ’n halfleeftyd van ongeveer 3,3 millisekondes. Die langslewende een is Sg, met ’n halfleeftyd van 2,4 minute.



</doc>
<doc id="118995" url="https://af.wikipedia.org/wiki?curid=118995" title="Isotope van dubnium">
Isotope van dubnium

Die chemiese element dubnium (Db), met ’n atoommassa van 262,1138 u, het geen stabiele isotope nie en word dus as ’n radioaktiewe element geklassifiseer. Die 12 isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen dubnium voor nie; alle isotope is sinteties in ’n laboratorium berei. Die eerste sintetiese isotoop was Db, in 1968.

Die kortslewende isotoop van dubnium is Db, met ’n halfleeftyd van ongeveer 0,51 sekondes. Die langslewende een is Db, met ’n halfleeftyd van 32 uur.



</doc>
<doc id="118996" url="https://af.wikipedia.org/wiki?curid=118996" title="Isotope van rutherfordium">
Isotope van rutherfordium

Die chemiese element rutherfordium (Rf), met ’n atoommassa van ongeveer 262 u, het geen stabiele isotope nie en word dus as ’n radioaktiewe element geklassifiseer. Die 15 isotope is onstabiel en het ’n relatief kort halfleeftyd (die meeste minder as ’n sekonde). Van dié isotope is die bestaan van Rf en Rf nog nie bevestig nie.

In die natuur kom geen rutherfordium voor nie; alle isotope is sinteties in ’n laboratorium berei. Die eerste sintetiese isotoop was Rf, in 1966.

Die kortslewende isotoop van rutherfordium is Rf, met ’n halfleeftyd van ongeveer 23 mikrosekondes. Die langslewende een is Rf, met ’n halfleeftyd van 5 uur.



</doc>
<doc id="118997" url="https://af.wikipedia.org/wiki?curid=118997" title="Isotope van lawrensium">
Isotope van lawrensium

Die chemiese element lawrensium (Lr), met ’n atoommassa van ongeveer 262 u, het geen stabiele isotope nie en word dus as ’n radioaktiewe element geklassifiseer. Die 11 isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen lawrensium voor nie; alle isotope is sinteties in ’n laboratorium berei. Die eerste sintetiese isotoop was Lr, in 1961.

Die kortslewende isotoop van lawrensium is Lr, met ’n halfleeftyd van ongeveer 390 mikrosekondes. Die langslewende een is Rf, met ’n halfleeftyd van 216 minute.



</doc>
<doc id="118998" url="https://af.wikipedia.org/wiki?curid=118998" title="Isotope van nobelium">
Isotope van nobelium

Die chemiese element nobelium (No), met ’n atoommassa van ongeveer 259 u, het geen stabiele isotope nie en word dus as ’n radioaktiewe element geklassifiseer. Die 12 isotope is onstabiel en het ’n relatief kort halfleeftyd (die meeste minder as ’n sekonde).

In die natuur kom geen nobelium voor nie; alle isotope is sinteties in ’n laboratorium berei. Die eerste sintetiese isotoop was No, in 1966.

Die kortslewende isotoop van nobelium is No, met ’n halfleeftyd van ongeveer 5,7 mikrosekondes. Die langslewende een is No, met ’n halfleeftyd van 58 minute.



</doc>
<doc id="118999" url="https://af.wikipedia.org/wiki?curid=118999" title="Isotope van plutonium">
Isotope van plutonium

Die chemiese element plutonium (Pu), met ’n atoommassa van ongeveer 239 u, het geen stabiele isotope nie en word dus as ’n radioaktiewe element geklassifiseer. Altesaam 21 isotope van plutonium is bekend. Pu is met ’n halfleeftyd van sowat 80 miljoen jaar die stabielste. Die belangrikste isotope van plutonium is:

Alle ander isotope het ’n halfleeftyd van minder as 7 000 jaar.

Die splytbare isotope word gebruik as brandstof in ’n kernreaktor. Pu kan neutrone absorbeer en is daarna splytbaar. By die verval van Pu word vervalhitte vrygestel. Hiermee kan termo-elektriese kragopwekkers elektriese energie lewer. Onder meer Voyager 1, Voyager 2 en Cassini-Huygens gebruik hierdie energiebron.



</doc>
<doc id="119003" url="https://af.wikipedia.org/wiki?curid=119003" title="Isotope van mendelevium">
Isotope van mendelevium

Die chemiese element mendelevium (Md), met ’n atoommassa van ongeveer 258 u, het geen stabiele isotope nie en word dus as ’n radioaktiewe element geklassifiseer. Die 17 isotope is onstabiel en het ’n relatief kort halfleeftyd (die meeste minder as ’n uur).

In die natuur kom geen mendelevium voor nie; alle isotope is sinteties in ’n laboratorium berei. Die eerste sintetiese isotoop was Md, in 1955.

Die kortslewende isotoop van mendelevium is Md, met ’n halfleeftyd van ongeveer 0,9 millisekondes. Die langslewende een is Md, met ’n halfleeftyd van 51,3 dae.



</doc>
<doc id="119004" url="https://af.wikipedia.org/wiki?curid=119004" title="Isotope van fermium">
Isotope van fermium

Die chemiese element fermium (Fm), met ’n atoommassa van ongeveer 257 u, het geen stabiele isotope nie en word dus as ’n radioaktiewe element geklassifiseer. Die 18 isotope is onstabiel en het ’n relatief kort halfleeftyd (die meeste minder as ’n uur).

In die natuur kom geen fermium voor nie; alle isotope is sinteties in ’n laboratorium berei. Die eerste sintetiese isotoop was Fm, in 1952.

Die kortslewende isotoop van fermium is Fm, met ’n halfleeftyd van ongeveer 0,8 millisekondes. Die langslewende een is Fm, met ’n halfleeftyd van 100,5 dae.



</doc>
<doc id="119006" url="https://af.wikipedia.org/wiki?curid=119006" title="Isotope van einsteinium">
Isotope van einsteinium

Die chemiese element einsteinium (Es), met ’n atoommassa van ongeveer 252 u, het geen stabiele isotope nie en word dus as ’n radioaktiewe element geklassifiseer. Die 18 isotope is onstabiel en het ’n relatief kort halfleeftyd (die meeste minder as ’n uur).

In die natuur kom geen einsteinium voor nie; alle isotope is sinteties berei. Die eerste ontdekte sintetiese isotoop was Es, in 1952 in die neerslag van ’n waterstofbom.

Die kortslewende isotoop van einsteinium is Es, met ’n halfleeftyd van ongeveer 1 sekonde. Die langslewende een is Es, met ’n halfleeftyd van 471,7 dae.



</doc>
<doc id="119007" url="https://af.wikipedia.org/wiki?curid=119007" title="Isotope van kalifornium">
Isotope van kalifornium

Die chemiese element kalifornium (Cf), met ’n atoommassa van ongeveer 251 u, het geen stabiele isotope nie en word dus as ’n radioaktiewe element geklassifiseer. Die 19 isotope is onstabiel en het ’n relatief kort halfleeftyd (die meeste minder as ’n uur).

In die natuur kom geen kalifornium voor nie; alle isotope is sinteties in ’n laboratorium berei. Die eerste sintetiese isotoop was Cf, in 1950.

Die kortslewende isotoop van kalifornium is Cf, met ’n halfleeftyd van ongeveer 21,1 millisekondes. Die langslewende een is Cf, met ’n halfleeftyd van 900 jaar.



</doc>
<doc id="119008" url="https://af.wikipedia.org/wiki?curid=119008" title="Isotope van berkelium">
Isotope van berkelium

Die chemiese element berkelium (Bk), met ’n atoommassa van ongeveer 247 u, het geen stabiele isotope nie en word dus as ’n radioaktiewe element geklassifiseer. Die 19 isotope is onstabiel en het ’n relatief kort halfleeftyd (die meeste minder as ’n uur).

In die natuur kom geen berkelium voor nie; alle isotope is sinteties in ’n laboratorium berei. Die eerste sintetiese isotoop was Bk, in 1949.

Die kortslewende isotoop van berkelium is Bk, met ’n halfleeftyd van ongeveer 20 sekondes. Die langslewende een is Bk, met ’n halfleeftyd van 1 380 jaar.



</doc>
<doc id="119009" url="https://af.wikipedia.org/wiki?curid=119009" title="Isotope van curium">
Isotope van curium

Die chemiese element curium (Cm), met ’n atoommassa van ongeveer 247 u, het geen stabiele isotope nie en word dus as ’n radioaktiewe element geklassifiseer. Die 20 isotope is onstabiel en het ’n relatief kort halfleeftyd (die meeste minder as ’n dag).

In die natuur kom geen curium voor nie; alle isotope is sinteties in ’n laboratorium berei. Die eerste sintetiese isotoop was Cm, in 1944.

Die kortslewende isotoop van curium is Cm, met ’n halfleeftyd van ongeveer 51 sekondes. Die langslewende een is Cm, met ’n halfleeftyd van 15,6 miljoen jaar.



</doc>
<doc id="119010" url="https://af.wikipedia.org/wiki?curid=119010" title="Isotope van amerikium">
Isotope van amerikium

Die chemiese element amerikium (Am), met ’n atoommassa van ongeveer 237 u, het geen stabiele isotope nie en word dus as ’n radioaktiewe element geklassifiseer. Die 18 isotope is onstabiel en het ’n relatief kort halfleeftyd (die meeste minder as ’n minuut).

In die natuur kom geen amerikium voor nie; alle isotope is sinteties in ’n laboratorium berei. Die eerste sintetiese isotoop was Am, in 1944.

Die kortslewende isotoop van amerikium is Am, met ’n halfleeftyd van ongeveer 3 millisekondes. Die langslewende een is Am, met ’n halfleeftyd van 7 370 jaar.



</doc>
<doc id="119013" url="https://af.wikipedia.org/wiki?curid=119013" title="Darmstadtium">
Darmstadtium

Darmstadtium is ’n superswaar, sintetiese element met die atoomgetal 110 en simbool Ds. Dit is ’n uiters radioaktiewe element. Die stabielste isotoop, darmstadtium-281, het ’n halfleeftyd van ongeveer 10 sekondes. Darmstadtium is in 1994 die eerste keer vervaardig by die Sentrum vir Swaarioonnavorsing in Darmstadt, Duitsland, waarna dit genoem is.

In die periodieke tabel lê dit in die d-blok, in periode 7 en groep 10, hoewel geen chemiese eksperimente al uitgevoer is om te bevestig dat dit optree soos die swaarder homoloog van platinum net bo dit nie. Daar is bereken darmstadtium het dieselfde eienskappe as sy ligter homoloë, nikkel, palladium en platinum.



</doc>
<doc id="119015" url="https://af.wikipedia.org/wiki?curid=119015" title="Arado Ar 196">
Arado Ar 196

Die Arado Ar 196 was 'n eenmotorige Duitse vlottervliegtuig wat op slagskepe gelaai kon word en het ook bomme onder sy vlerke gedra. Die vliegtuig was deel van die Bismarck, Gneisenau, Admiral Graf Spee, Lützow, Scharnhorst en Scheer se bewapening.



</doc>
<doc id="119018" url="https://af.wikipedia.org/wiki?curid=119018" title="Mengkristal">
Mengkristal

'n Mengkristal is 'n kristal waarin die plek van een atoom (of atoomgroep) in die kristal min of meer ewekansig deur 'n ander atoom (of atoomgroep) vervang kan word.

Mengskristalle is vastestofoplossings. Die vorming van oplossings is vir gasse en vloeistowwe termodinamies en struktureel baie eenvoudiger. Oplosbaarheid van die een vastestof in die ander is eerder uitsonderlik. Dit vereis dat die spesies wat mekaar vervang baie op mekaar lyk.

Daar is egter selfs gevalle waar hierdie vervanging onbeperk kan optree. Goud en silwer is 'n goeie voorbeeld. Daar is min verskil in dié twee atome se atoomradiusse en die chemiese eienskappe is ook vergelykbaar. Silwer en goud het daarom dieselfde kristalstruktuur en kan onbeperk in mekaar oplos. Hierdie oplossing word "elektrum" genoem. Dit is 'n voorbeeld van 'n "isomorfiese" sisteem waarin die radiusse, die kristalstrukture, valensies en elektronegatiwiteite vergelykbaar of gelyk is. Op die nanoskaal kan nogtans steeds 'n mate van skeiding optree.

Indien die verskille groter is, is die oplosbaarheid gewoonlik beperk en dikwels baie kleiner. Dit is veral die geval indien die twee stowwe 'n ander kristalstruktuur met 'n ander ruimtegroep-simmetrie besit. In die geval is volledige mengbaarheid net moontlik indien 'n fase-oorgang van die tweede orde kan plaasvind tussen hulle simmetrieë, soos in die -sisteem, dit is 'n groot seldsaamheid. Gewoonlik is daar net 'n beperkte oplosbaarheid van die een stof in die ander omdat daar 'n hoë termodinamiese prys betaal moet word om die opgeloste spesie in die 'verkeerde' kristalrooster te plaas. Termodinamies verhoog die oplos van die spesie die entropie, maar indien dit ook die entalpie sou verhoog kan dit nie meer plaasvind nie.

Organiese vastestowwe is om hierdie rede gewoonlik baie min oplosbaar in mekaar, veral wanneer die molekules 'n volledig ander vorm besit pas dit eenvoudig nie in die ander rooster nie. Dit is die basis vir die suiweringsmetode wat herkristallisasie genoem word.

In die natuur tree vorming van mengkristalle dikwels op en die meeste minerale is in der waarheid mengkristalle. Sulfiedminerale bevat gewoonlik ook 'n bietjie seleen of telluur en sinkminerale sal dikwels 'n bietjie kadmium bevat. Piriet is veral met 'n kubiese struktuur, maar die yster kan vervang word deur Ni, Co, Cu, ens. en die swawel deur Se, Te en selfs As, Sb. Die presiese samestelling sal van plek tot plek verskil.

Die lantaniede vervang mekaar so dikwels dat daar 'n algemene simbool vir hulle gebruik word: Ln. Bastnäsiet, wat die belangrikste bron van hierdie elemente is, word daarom dikwels as geskryf. Die fluoor-atome kan in hierdie groep minerale ook deur hidroksiedione vervang word.

Daar is selfs minerale wat net kan bestaan omrede hulle mengkristalle is.


</doc>
<doc id="119019" url="https://af.wikipedia.org/wiki?curid=119019" title="Meitnerium">
Meitnerium

Meitnerium is ’n superswaar, sintetiese element met die atoomgetal 109 en simbool Mt. Dit is ’n uiters radioaktiewe element. Die stabielste isotoop, meitnerium-278, het ’n halfleeftyd van 7,6 sekondes. Die Sentrum vir Swaarioonnavorsing, Darmstadt, Duitsland, het dit in 1982 die eerste keer vervaardig. Dit is genoem na die Oostenrykse fisikus Lise Meitner.

In die periodieke tabel lê dit in die d-blok, in periode 7 en groep 9, hoewel geen chemiese eksperimente al uitgevoer is om te bevestig dat dit optree soos die swaarder homoloog van iridium net bo dit nie. Daar is bereken meitnerium het dieselfde eienskappe as sy ligter homoloë, kobalt, rodium en iridium.



</doc>
<doc id="119022" url="https://af.wikipedia.org/wiki?curid=119022" title="U Thant">
U Thant

U Thant (Birmaans: သန့်; [θa̰ɴ]; 1909–1974) was 'n Birmaanse diplomaat. Hy was van 1961 tot 1971 die derde sekretaris-generaal van die Verenigde Nasies.

U Thant is op 22 Januarie 1909 in Pantanaw, Birma (nou Mianmar) gebore. Hy is aan die "National High School" in Pantanaw en die "University College" in Rangoen (tans Yangon) opgelei. Voor sy funksie as sekretaris-generaal was hy 'n diplomaat, onderwyser en vryskutjoernalis.

Ná die destydse sekretaris-generaal, Dag Hammarskjöld, se dood in 'n vliegongeluk, is U Thant op 30 November 1961 tot die amp verkies. Beide die Verenigde State en die Sowjetunie was ontevrede met Hammarskjöld se onafhanklike optrede, en het U Thant se verkiesing as 'n bewuste keuse vir 'n swakker sekretaris-generaal gesien.

In sy tyd word die posisie van die VN in die internasionale politiek toenemend gemarginaliseer. U Thant gee toe aan Egipte se versoek om VN-troepe (wat 'n buffer tussen Egipte en Israel gevorm het) terug te trek. As gevolg hiervan val die Egiptiese leër Sinai in. Dit het die VN se geloofwaardigheid ernstig aangetas. Die VN het ook nouliks 'n rol in die eskalerende konflik in Indo-China gespeel.

Hy is op 25 November 1974 in New York Stad aan longkanker oorlede. Sy liggaam is na Rangoen teruggevlieg, waar dit sonder seremonie of eerbetoon begrawe sou word. Duisende daag egter by sy begrafnis op, en studente kaap sy kis voordat hy ter ruste gelê kon word. Die studente het hom toe op die voormalige terrein van die Rangoon Universiteit se Studente Unie, wat in 1962 deur die land se president met dinamiet opgeblaas is, ter ruste gelê en 'n mausoleum vir hom gebou. Soldate bestorm die betogende studente op 11 Desember en neem die kis terug, waarna dit aan die voet van die Shwedagon Pagoda-tempel begrawe is.


</doc>
<doc id="119023" url="https://af.wikipedia.org/wiki?curid=119023" title="Hassium">
Hassium

Hassium is ’n superswaar, kunsmatige element met die atoomgetal 108 en simbool Hs. Dit kom nie in die natuur voor nie, kan net in ’n laboratorium vervaardig word en is radioaktief. Die stabielste bekende isotoop, hassium-269, het ’n halfleeftyd van ongeveer 9,7 sekondes, hoewel ’n onbevestigde toestand, hassium-277, ’n langer halfleeftyd van sowat 130 sekondes kan hê. Meer as 100 hassiumatome is reeds geskep.

Dit is genoem na "Hassia", die Latynse naam vir die staat Hesse in Duitsland, waar dit ontdek is.

Op die periodieke tabel lê dit in die d-blok, in groep 8 en periode 7. Dit is dus die sesde lid van die 6d-reeks oorgangsmetale. Chemiese eksperimente het bevestig dit tree op soos die swaarder homoloog van osmium net bo dit. Sy eienskappe stem baie ooreen met dié van ander elemente in groep 8.

In groot hoeveelhede word verwag hassium sal ’n silwerige metaal wees wat geredelik met suurstof in die lug reageer en ’n vlugtige tetroksied vorm.



</doc>
<doc id="119025" url="https://af.wikipedia.org/wiki?curid=119025" title="Moskovium (dubbelsinnig)">
Moskovium (dubbelsinnig)

Die term Moskovium kan na een van die volgende verwys:



</doc>
<doc id="119028" url="https://af.wikipedia.org/wiki?curid=119028" title="Transaktinied">
Transaktinied

Die transaktiniede of superswaar elemente is die chemiese elemente met atoomgetalle van 104 tot 120. Hul atoomgetalle is net groter as dié van die aktiniede, waarvan die swaarste lid lawrensium (atoomgetal 103) is.

Die chemikus en Nobelpryswenner Glenn T. Seaborg het eerste die idee van die aktiniede voorgestel en dit het gelei tot die aanvaarding van die aktiniedreeks. Hy het ook die transaktiniedreeks voorgestel vir elemente van 104 tot 120, asook die superaktiniedreeks, min of meer van element 121 tot 155. Die transaktinied seaborgium is na hom genoem.

Per definisie is die transaktiniede ook transurane – met ’n atoomgetal groter as dié van uraan (92).

Die transaktiniede het almal in hul basiese toestand elektrone in die 6d-subskil. Buiten rutherfordium en dubnium het selfs die langsdurende isotope van transaktiniede ’n uiters kort halfleeftyd van sekondes of minder. 

Transaktiniede is radioaktief en word net sinteties in laboratoriums geskep. Hulle is almal genoem na chemici, fisici of belangrike plekke wat betrokke was by die vervaardiging van die spesifieke element.




</doc>
<doc id="119029" url="https://af.wikipedia.org/wiki?curid=119029" title="Gadolinium">
Gadolinium

Gadolinium is 'n chemiese element met simbool Gd wat tot die lantaniede behoort.

Dit is 'n silwergrys ferromagnetiese metaal. Die Switserse chemikus Jean Charles Galissard de Marignac het in 1880 die element spektroskopies in die minerale didymia en gadoliniet aangetoon. Vandag word dit veral uit die minerale monasiet en bastnäsiet verkry.

Galissard de Marignac het die element na Johan Gadolin genoem. Dit is 'n reaktiewe metaal wat met suurstof en water reageer en daarvoor behoed moet word. Die metaal word deur reduksie van die fluoried met die metaal kalsium verkry.

Dit het in die verlede in televisieskerms toepassing gevind. Vandag word dit aan legerings met yster en chroom bygevoeg wat die bewerkbaarheid en die weerstand teen hoë temperature verbeter. Dit word ook gebruik in die geneeskunde in magnetiese resonansiebeelding (MRI). Dit het geen bekende biologiese rol nie en besit 'n lae giftigheid.

In oplossings en vastestowwe kom gadolinium in die oksidasietoestand 3+ voor. Die -ioon het 'n [Xe]4f elektronkonfigurasie besit. Dit het 'n baie groot totale spinkwantumgetal S=7/2 wat 'n oktettoestand verteenwoordig. Dit maak dit geskik vir MRI omrede hierdie paramagnetiese ioon die spinrelaksasietyd verkort. Die metaal is ferromagneties met 'n Curietemperatur wat naby kamertemperatuur geleë is (293K).



</doc>
<doc id="119030" url="https://af.wikipedia.org/wiki?curid=119030" title="Dag Hammarskjöld">
Dag Hammarskjöld

Dag Hammarskjöld (Sweeds: [dɑːɡ ²hamarˌɧœld] ; 1905–1961) was 'n Sweedse diplomaat. Hy was van 10 April 1953 tot 18 September 1961 die sekretaris-generaal van die Verenigde Nasies. Hammarskjöld sterf tydens 'n vliegongeluk op 'n vredesmissie na die Demokratiese Republiek van die Kongo. In 1961 is die Nobelprys vir Vrede postuum aan hom toegeken.

Dag Hjalmar Agne Carl Hammarskjöld is op 29 Julie 1905 in Jönköping in Swede gebore. Hy was die vierde seun van Hjalmar Hammarskjöld (premier van Swede tydens die Eerste Wêreldoorlog) en M.C. (Agnes) Almquist.

Hammarskjöld is op op 7 April 1953 as die sekretaris-generaal van die Verenigde Nasies verkies. In 1957 word hy vir 'n tweede termyn van vyf jaar benoem, meer as ses maande voor die beëindiging van sy eerste ampstermyn.

Hy is op 18 September 1961 in Ndola oorlede. Sy vliegtuig, 'n Douglas DC-6, stort tydens 'n missie om 'n wapenstilstand te onderhandel neer. Hy is postuum met die Nobelprys vir Vrede vereer en die Amerikaanse president John F. Kennedy het hom ""die grootste staatsman van ons eeu"" genoem.



</doc>
<doc id="119031" url="https://af.wikipedia.org/wiki?curid=119031" title="Gladwyn Jebb">
Gladwyn Jebb

Hubert Miles Gladwyn Jebb, 1ste Baron Gladwyn (Firbeck, 25 April 1900 – Halesworth, 24 Oktober 1996) was 'n prominente Britse politikus.

In Augustus 1945 (na die Tweede Wêreldoorlog) dien hy as uitvoerende sekretaris op die Voorbereidende Kommissie van die Verenigde Nasies. Van Oktober 1945 tot Februarie 1946 fungeer hy as die waarnemende sekretaris-generaal van die VN, tot Trygve Lie as die eerste amptelike sekretaris-generaal benoem is. Daarna word hy die Verenigde Koninkryk se ambassadeur by die Verenigde Nasies.

Ná die beëindiging van sy diplomatieke loopbaan word hy in 1960 tot die adelstand verhef, as Baron Gladwyn. Hy word lid van die Britse Hoërhuis waar hy hom by die Liberale Party skaar. Hy dien as plaasvervangende voorsitter van die liberale Hoërhuis-fraksie en woordvoerder vir Buitelandse Sake en Verdediging. In 1979 was hy 'n onsuksesvolle kandidaat tydens die verkiesing van die Europese Parlement.

Van sy publikasies sluit in:


</doc>
<doc id="119032" url="https://af.wikipedia.org/wiki?curid=119032" title="Honda Valkyrie">
Honda Valkyrie

Die Honda Valkyrie is 'n motorfiets wat vervaardig is deur Honda vanaf 1996 tot 2003. Dit was aangewese as die GL1500C in die Amerikaanse mark en F6C ("Flat Six Custom") in ander markte.
Die Valkyrie se enjin is 'n vloeistofverkoelde, horisontale platsesenjin verplant van Honda se Gold Wing-model, in teenstelling met die V-tweelingenjin wat algemeen gevind word op kruiserstylmotorfietse. In sy oorplanting van die Gold Wing, was die mees noemenswaardige enjinveranderinge die nokas en die verandering tot ses individuele 28 mm vergassers, een vir elke silinder, veranderinge wat verhoogde krag en wringkrag gelewer het.

Die Valkyrie was ook met 'n trurat beskikbaar in Japan. Die Valkyrie is in die Verenigde State vervaardig deur die Honda-motorfietsaanleg in Marysville, Ohio.


</doc>
<doc id="119034" url="https://af.wikipedia.org/wiki?curid=119034" title="Sekretaris-generaal van die Verenigde Nasies">
Sekretaris-generaal van die Verenigde Nasies

Die sekretaris-generaal van die Verenigde Nasies (SGVN) is die hoof van die Sekretariaat van die Verenigde Nasies, een van die belangrikste organe van die instituut. Die persoon wat die pos beklee word daarom feitelik as die hoof van die Verenigde Nasies beskou. Die sekretaris-generaal se magte is in hoofstuk XV (artikels 97–101) van die Handves van die Verenigde Nasies vervat, waar hy as die ""die hoogste amptenaar van die organisasie"" geskryf word. Sedert 1997 bestaan die amp van die adjunk-sekretaris-generaal.

Die sekretaris-generaal word normaalweg vir 'n termyn van vyf jaar aangestel, wat meestal tot tien jaar verleng word. So 'n persoon word deur die Algemene Vergadering van die Verenigde Nasies op aanbeveling van die Veiligheidsraad verkies. Die meeste sekretarisse het 'n vleklose agtergrond en kom uit middelgroot lande. Slegs Kurt Waldheim was omstrede a.g.v. sy betrokkenheid by die Duitse Wehrmacht. Groot name word soms genoem, maar hulle word nooit verkies nie.

Die pos van sekretaris-generaal word m.b.v. 'n rotasiestelsel oor die kontinente toegeken. In 2007 was Asië o.a. aan die beurt. Die Veiligheidsraad het Ban Ki-moon, Suid-Korea se minister van Buitelandse Sake, amptelik op 9 Oktober 2006 as kandidaat voorgedra. Verskillende stemrondes het plaasgevind, waartydens kandidate van ander Asiatiese lande onttrek het. Op 13 Oktober is Ban deur die Algemene Vergadering tot opvolger van Kofi Annan (uit Afrika) benoem.

Die sekretaris-generaal word in die Amerikaanse departement as 'n vierster-generaal behandel. Hy is ook 'n erkende ""fons honorum"" (iemand wat titels kan toeken). In die hoedanigheid skep en verleen hy onderskeidings, waaronder talle medaljes vir vredesmissies.

Die volgende persone het as sekretaris-generaal van die VN gedien:



</doc>
<doc id="119035" url="https://af.wikipedia.org/wiki?curid=119035" title="2017 Superrugbyseisoen">
2017 Superrugbyseisoen

Die 2017 Superrugbyseisoen het op 23 Februarie 2017 afgeskop, met die eindstryd wat op 5 Augustus gespeel sal word, en voorseisoenwedstryde wat van middel Januarie gespeel is. Dit is die tweede seisoen van die vergrote 18-span-toernooi en die 22ste van die rugbykompetisie tussen provinsiale spanne van die suidelike halfrond plus een span uit Japan.

Vir 2018 keer die formaat egter terug na 15 deelnemende spanne. Suid-Afrika moes twee spanne van die 2017 seisoen (Cheetahs en Kings) weglaat en Australië een (Force) om in te pas by die nuwe formaat van die kompetisie.

Die agtien spanne is geografies gegroepeer. Daar is twee streeksgroepe wat elk uit twee konferensies bestaan: die Australasiese Groep met vyf spanne elk in die Australiese en Nieu-Seelandse Konferensies en die Suid-Afrikaanse Groep met ses Suid-Afrikaanse spanne en een elk van Argentinië en Japan. Die Suid-Afrikaanse Groep is in twee konferensies van vier spanne elk opgedeel, genaamd Afrika 1 en Afrika 2

In die groepfase was daar sewentien rondes, waar elke span vyftien wedstryde gespeel het met twee loslootjies vir ’n totaal van 135 wedstryde.

Elke span het ten minste een keer teen elke ander span in sy konferensie gespeel; spanne het ook teen die spanne in die ander konferensie van sy groep gespeel, en ook teen een van die twee konferensies van die ander groep.

Die boonste span van elke konferensie het outomaties gekwalifiseer vir die kwarteindronde. Die volgende drie spanne in die Australasiese Groep en die volgende topspan in die Suid-Afrikaanse Groep het ook kwalifiseer vir die kwarteindronde. Die konferensiewenners is vir die kwarteindronde van 1 tot 4 gegradeer na gelang van die ligapunte wat hulle verdien het, terwyl die ander kwalifiserende spanne van 5 tot 8 op dieselfde manier gegradeer is.

In die kwarteindronde sal die konferensiewenners tuiswedstryde hê. Die konferensiewenner met die meeste ligapunte sal teen die kwalifiserende span met die minste ligapunte speel, die konferensiewenner met die tweede meeste punte teen die kwalifiserende span met die tweede minste punte, ens.

Die wenners van die kwarteindronde sal na die halfeindronde deurdring waar die span met die hoogste gradering teen dié met die laagste gradering speel, asook die twee in die middel teen mekaar.

Die wenners van die halfeindronde sal na die eindronde deurdring op die tuisveld van die span met die hoogste gradering.


Die topagt spanne het vir die uitspeelronde kwalifiseer en hul finale puntestand het die loting vir die kwarteindstryde bepaal. Die groepwenners is van 1 tot 4 gekeur vir die kwarteindstryde, volgens die punte wat hulle tydens die groepfase gekry het, terwyl die ander vier spanne (5 tot 8) gekeur is volgens die punte wat hulle gedurende die groepfase gekry het. In die kwarteindronde sal die groepwenners tuiswedstryde hê met die hoogste 1 wat teen nr. 8 speel, 2 teen 7, 3 teen 6 en 4 teen 5. Die wenners van die kwarteindstryde sal na die halfeindronde deurdring waar die hoogste gekeurde span wat deurgedring het ’n tuiswedstryd kry teen die span wat deurgedring het met die laagste keuring en die span wat deurgedring het met die tweede hoogste keuring ’n tuiswedstryd teen die span wat deurgedring het met die tweede laagste keuring. Die wenners van die halfeindstryde sal in die eindstryd speel met ’n tuiswedstryd vir die span met die hoogste keuring.

Punte-uiteensetting:

Plasing op punteleër:
Die puntestand word soos volg bereken:







</doc>
<doc id="119037" url="https://af.wikipedia.org/wiki?curid=119037" title="Douglas SBD Dauntless">
Douglas SBD Dauntless

Die Douglas SBD Dauntless was 'n verkenningsvliegtuig en duikbomwerper wat tydens die Tweede Wêreldoorlog deur die Amerikaanse Vloot gebruik is. Die Dauntless het diens gedoen op die vliegdekskip USS Hornet.



</doc>
<doc id="119038" url="https://af.wikipedia.org/wiki?curid=119038" title="Chemiese binding">
Chemiese binding

Chemiese binding is die kragte wat molekules of kristalle by mekaar hou.

Alle vorme van chemiese binding is op die elektromagnetiese krag gebaseer terwyl die atoom se kern deur ander sterker kragte by mekaar gehou word. Hoewel drie grondtipes van binding onderskei kan word, is chemiese binding in der waarheid net een fenomeen. Die drie tipes is net ekstreme vorme daarvan, waartussen heelparty tussenvorme aangetref word.


Die tussenvorme tussen inonies en kovalent word polêrkovalent genoem. Ander tussenvorme bestaan, maar het in die chemie nie 'n eie naam nie, omrede materiale met metaalbinding dikwels tot die vakgebied van die metaalkunde gereken word.

Indien 'n element met 'n lae elektronegatiwiteit soos natrium reageer met 'n sterk elektronegatiewe een soos chloor kan 'n elektron amper geheel aan die ander atoom oorgedra word. In hierdie geval staan natrium 'n elektron af en neem chloor dit oor:
Of eintlik moet chloor as 'n diatomiese molekuul geskryf word:
Die positiewe en die negatiewe ione sal mekaar aantrek en in groot aantalle saam 'n kristalrooster opbou, wat in kombuis as sout gebruik kan word. Hierdie verbinding word as NaCl geskryf maar dit bestaan nie uit NaCl-molekule nie. Eintlik is dit waar n 'n baie groot getal is in die orde van die getal van Avogadro. In die kristal word iedere positiewe ioon deur party negatiewe ladings omring. By NaCl is dit ses, by ander soute soos CsCl is dit agt. Mens kan een paar buurione uitkies en dit 'n NaCl-motief noem, maar dit is willekeurig. Dit is dus nie juis om oor "een ioniese binding" (Eng: "a bond") te praat nie. Ioonbinding is meer 'n kollektiewe saak.

By hoë temperatuur (~1500 °C) verdamp NaCl, maar selfs in die gasfase word min NaCl molekule aangetref. Dikwels is dit kort kettings Na-Cl-Na-Cl of vierkantige fragmente.

Ioonbinding kan baie sterk wees, veral indien die ione 'n hoë lading het. Dit is te begryp vanuit Coulombs se we vir die potensiële energie:

Indien die ioonladings 2+ en 2- is gee hierdie formule 'n vier keer hoër energie as wanneer dit 1+ en 1- is. Hierdeur is die smeltpunt van MgO baie hoër as van NaCl.

Ioonbinding is nie baie rigtingsgevoelig nie. Daar is geen voorkeur vir bepaalde bindingshoeke nie, net vir 'n digpakking van ione. Die verbindings is gewoonlik soutagtige vastestowwe, wat taamlik hard is en elektriese isolatore is, omrede alle elektrone op een bepaalde atoom gelokaliseer is en daar vasgehou word.

Hierdie tipe binding word veral tussen atome met dieselfde elektronegatiwiteit aangetref. Hierdie tipe lei gewoonlik tot 'n molekulêre struktuur. Hierdie molekule kan soms in 'n kristal opgestapel word, maar hierdie molekulêre kristalle het vaak 'n taamlik lae smeltpunt. Indien die molekule klein is dan kan die verbinding ook 'n vloeistof of 'n gas wees.

By kovalente binding word die elektrone nie oorgedra nie, maar met die buuratome gedeel. 'n Goeie voorbeeld van hierdie tipe binding word in een chloormolekuul aangetref. Altwee atome het dieselfde elektronegatiwiteit. Uit oordrag van 'n elektron is daarom geen voordeel te verkry nie. Altwee atome het ook 'n elektronkonfigurasie [Ne]3s3p. Daar ontbreek net een elektron om die skil volledig te vul. Om hierdie tipe binding te verklaar is minder eenvoudig as in die ioniese geval omrede hier die dualiteit van deeltjies en golwe 'n rol speel, terwyl by die ioniese binding Coulomb se wet volstaan. 

Daar is 'n reeks teorie wat dit het probeer om te beskryf. Die nuwer teorieë beskryf dit beter, maar is minder eenvoudig en vereis die gebruik van sagteware en rekenaars en die kennis van wiskunde soos differensiaalvergelykings en groepteorie. Dit is hoekom die eenvoudiger teorieë steeds gebruik word. Van die teorieë is:

In die algemeen is die binding gelokaliseer en kan mens dus praat oor 'hierdie een kovalente binding' en nie net oor 'kovalente binding' as verskynsel nie. Die elektrone kan min of meer as deeltjies beskou word en nie as golwe nie. Gelokaliseerde kovalente bindings kan enkel (soos in Cl-Cl), dubbel (O=O) of drievoudig (N≡N) wees. Veral by die element koolstof kan kovalente binding tot die vorming van lang kettings lei. In polimere kan die kettinglengte honderde atome of meer wees. Die hoek tussen twee bindings in 'n C-C-C ketting is gewoonlik 109 grade groot, terwyl in byvoorbeeld C=C-C dit ongeveer 120 grade en 180 grade in C≡C-C sal wees. VSEPR-teorie, wat 'n uitbreiding van Lewisteorie is verklaar dit. Kovalente binding is "gerigte" binding, in teenstelling tot ioniese (of metallieke) binding. 

Soms is ook kovalente binding nie heeltemal gelokaliseer nie, soos in die benseen-molekuul waar party van die elektrone oor die ses koolstofatome gedelokaliseer is. Die dualiteit is essensieel om dit te begryp. Golwe is eintlik altyd gedelokaliseer, soms kan hulle mos die hele oseaan bedek. As mens dus die elektrone as golwe beskou is dit nie so vreemd nie. In die meeste nie-molekulêre vastestowwe gaan hierdie delokalisatie baie verder as net oor ses atome. In halfgeleiers is die elektrone in toestande wat die hele kristal omvat, maar dit vorm energiebande wat of heeltemal vol of heeltemal leeg is en dit maak elektriese geleiding onmoontlik. 

Die berekening van die bansstruktuur van 'n halfgeleier is eintlik net 'n uitbreiding van molekulêre-orbitaalteorie, behalwe dat periodieke randvoorwaardes in die berekenings in ag geneem word.

Ook metaalbinding is uiters gedelokaliseer en nes by ioniese binding lei dit tot vastestowwe. Nes by ioniese binding kan mens ook hier nie oor 'een metaalbinding' praat nie. Die binding is kollektief. 

Die elemente links van koolstof -en dit is die grootste deel van die tabel- het min valenselektrone. Byvoorbeeld silikon het 4 en dit lei tot 'n halfgeleier met volle en leë bande. Aluminium egter het net drie valenselektrone en die gevolg is dat daar baie meer toestande is as elektrone. By metaalbinding is die bande daardeur slegs gedeeltelik gevul en dit het belangrike gevolge:

Metaalbinding kan uiters sterk wees. Wolfram het die hoogste kookpunt van alle elemente, so hoog as die oppervlakte van die son. Van die metale het egter laë smeltpunte soos gallium, wat in die hand smelt, maar steeds 'n hoë kookpunt amper soos koper. Metaalbinding hou dus ook die vloeistof goed bij mekaar. Metaalbinding kan beskryf word met:

Die vryelektronteorie is die eenvoudigste en oudste teorie. Dit veronderstel dat die geleidingselektrone vryelik soos 'n gas deur die metaal kan beweeg. Indien dit waar is sou dit egter in alle rigtings van die kristal dieselfde beweeglikheid moet oplewer. Dit blyk eintlik net vir een metaal (sesium) min of meer waar te wees. Vir metale wat beter geleiers as sesium is soos silwer is dit egter glad nie waar nie. 

Die berekening van bandstrukture is dieselfde kwantummeganiese metodes wat ook vir halfgeleiers toegepas word en dieselfde kan gesê word oor die DFT

Die bostaande drie bindingstipes is drie ekstreme. Daar is talle oorgangsvorme. Byvoorbeeld diatomiese molekule soos sal 'n enkele binding het, maar omrede fluoor 'n hoër elektronegatiwiteit het as broom sal hierdie binding nie simmetries wees nie. Meer van die elektronwolk sal naar die fluooratoom getrek word en die binding word 'n polêre kovalente binding word. Dit is 'n oorgangsvorm tussen kovalent en ionies. In hierdie geval ontstaan 'n molekuul wat 'n elektriese dipool besit.


</doc>
<doc id="119042" url="https://af.wikipedia.org/wiki?curid=119042" title="Ressano Garcia">
Ressano Garcia

Ressano Garcia is 'n klein dorpie op die grens tussen Suid-Afrika en Mosambiek, teenoor Komatipoort.

Beide die pad en treinspoor kruis die grens hier van Mosambiek na Suid-Afrika.

'n Gasgedrewe kragstasie het in 2014 begin met bedryf. Die kragstasie word mede-besit deur EDM en Sasol. Dit ontvang gas met 'n pyplyn van die Pana-gasvelde in die ooste van Mosambiek. Die eerste aanleg het 'n opwekkingsvermoë van 175 MW.


</doc>
<doc id="119043" url="https://af.wikipedia.org/wiki?curid=119043" title="Plurisentriese taal">
Plurisentriese taal

'n Plurisentriese of polisentriese taal word in die sinchroniese taalkunde beskou as 'n taal met meerdere standaardvariëteite. So strek die taalgebied van 'n plurisentriese taal dikwels, maar nie altyd nie, oor staatsgrense heen, of selfs oor meer as een vasteland soos in die geval van Engels, Frans of Portugees.

In die diachroniese taalkunde word 'n plurisentriese taal gedefinieer as 'n taal wat gedurende sy ontwikkeling deur meer as een taalkundige sentrum in gelyke mate beïnvloed is.

In sy taalkundige werk "Pluricentric Languages" behandel die Australiese taalkundige Michael Clyne (1939–2010) Arabies, Armeens, (Hoog-)Chinees, Duits, Engels, Frans, Hindi-Oerdoe (Hindoestani), Koreaans, Maleis, Nederlands, Portugees, Sweeds, Serwokroaties, Spaans, Tamil en Pidgin-Engels in die Stille Oseaangebied (Tok Pisin, Bislama, Pijin en Torres Creole) as belangrike voorbeelde van polisentriese tale. Plurisentrisme is dus allesbehalwe 'n uitsondering ten opsigte van tale met baie sprekers, maar eerder die reël.

Maar daar is selfs relatief klein tale soos Karpato-Rusyns met vier verskillende standaardvariëteite in Slowakye, Oekraïne, Hongarye en Pole. Ander voorbeelde van klein plurisentriese tale is Inuktitut, Pandjabi, Persies, Roemeens, Suid-Sotho en Swahili. Selfs "dooie" tale kan plurisentries wees, soos byvoorbeeld Latyn wat danksy die invloed van plaaslike volkstale gedurende die Middeleeue en die vroeë moderne tyd verder ontwikkel is in verskillende variëteite, Kerkslawies of Sanskrit waarvoor in verskillende streke in Indië ook met verskillende alfabette geskryf word.

In sommige opsigte kan ook Hebreeus by die lang lys van plurisentriese tale gevoeg word – nie net vanweë 'n afwykende woordeskat en grammatika nie, maar ook weens die afwykende uitspraak in die sinagogale liturgiese konteks. Hier word die uitspraak bepaal deur die kulturele agtergrond en herkoms van 'n spreker. Die moderne Hebreeuse uitspraak baseer nogtans op die tradisionele Sefardiese uitspraak met enkele Asjkenasi-elemente.


</doc>
<doc id="119047" url="https://af.wikipedia.org/wiki?curid=119047" title="ESwatini-spoorweë">
ESwatini-spoorweë

Die eSwatini-spoorweë, voorheen bekend as Swazi Rail, is die nasionale spoorwegkorporasie van eSwatini. 

Soos in die res van Suider-Afrika, is die lange spoorstelsel van eSwatini gebou volgens die smal Kaapspoor van . Die eSwatini-spoorweë bied slegs vervoerdienste van goedere aan, nie passasiers nie.

Die spoorweë word gebruik om die landingeslote land met die see te verbind. Die ooswesskakel, genoem die Goba-lyn, lei van Matsapha (naby Manzini) deur Sidvokodvo, Phuzumoya en Mpaka na Goba in Mosambiek. Van Goba bied 'n lyn van die Mosambiekse Hawens en Spoorweë verbindings na die hawens van Matola en Maputo. 

Die eSwatini-spoorweë besit ook twee verbindings na Suid-Afrika: 'n noordelike skakel vanaf Mpaka te Komatipoort in Mpumalanga op die Pretoria–Maputo spoorlyn, en 'n suidelike skakel van Phuzumoya te Golela in KwaZulu-Natal, waar die Transnet-netwerk dit verbind met die hawens van Richardsbaai en Durban.

In Januarie 2012 is die Swazilink-projek aangekondig, wat Sidvokodvo met Lothair in Mpumalanga, Suid-Afrika, sou verbind. Dit sou die steenkoolvragverkeer herlei na die Richardsbaailyn, en daardeur druk op die huidige Mpumalangalyne verlig. In Junie 2014 het Swazi Rail egter beraam dat die skakel R17 miljard sou kos, en waarskynlik eers diens sou betree in 2017.


</doc>
<doc id="119050" url="https://af.wikipedia.org/wiki?curid=119050" title="Ouditiewe integrasie opleiding">
Ouditiewe integrasie opleiding

Ouditiewe integrasie opleiding (AIT), is 'n proses wat sy ontstaan gehad het in Frankryk. Guy Bérard het die proses aanbeveel as 'n kuur vir kliniese depressie en selfdoodneigings. Volgens Bérard kan AIT ook baie voordelig wees vir die behandeling van disleksie en outisme. Daar is egter baie min bewyse ten opsigte van hierdie stelling wat gegrond is op waarneming. 
Dit behels 20 half-uur sessies oor 10 dae, waartydens geluister word na spesifiek geselekteerde en gereguleerde musiek. Dit is gedurende die vroeë 1990's gebruik as behandeling van outisme; dit is ook aanbeveel as behandeling vir ADHD, depressie, en 'n wye verskeidenheid van ander versteurings. AIT het nie voldoen aan wetenskaplike standaarde vir doeltreffendheid wat die gebruik daarvan as 'n behandeling van enige toestand kan regverdig nie. 

Die Amerikaanse Akademie van Pediatrie en drie ander professionele organisasies beskou dit as 'n eksperimentele proses. Die New York Staat Departement van Gesondheid beveel aan dat dit nie gebruik word vir die behandeling van jong kinders met outisme nie. Die Amerikaanse Food and Drug Administration (FDA) het die invoer van die Audiokinetron, die oorspronklike toestel wat gebruik word om AIT toe te pas, na die VSA verbied vanweë die gebrek aan bewyse dat dit mediese voordeel inhou. Die American Speech-Language-Hearing Association het tot die gevolgtrekking gekom dat AIT nie voldoen aan wetenskaplike standaarde vir veiligheid nie.

Ouditiewe integrasie opleiding (AIT) het ten doel om sensoriese probleme soos gehoorversteurings en hyperacusis (oorsensitiewe gehoor) aan te spreek. Die genoemde sensoriese probleme veroorsaak ongemak en verwarring by mense met leergestremdhede, insluitend outisme spektrum versteurings. Hierdie hipersensitiwiteit beïnvloed 'n kind se aandag, begrip, en die vermoë om te leer.

Die opleiding behels bywoning deur die kind van twee 30 minuut sessies per dag met 'n tussenpose van ten minste drie ure. Hierdie opleiding geskied oor 'n tydperk van tien agtereenvolgende werksdae. Die kind luister via oorfone na 'n program van spesiaal geselekteerde, gereguleerde musiek met 'n wye frekwensie omvang. Die program is met spesifieke frekwensies van gefiltreerde klank aangepas vir elke kind. 'n Elektroniese toestel word gebruik wat lukraak wissel tussen hoë- en laespoed klanksuiwerings, tussen 1/4 en 2 sekonde elk. Die filter-toestel wissel ook die klank se intensiteit, deur'n gemoduleerde effek te skep. Die volume is so hard as moontlik gestel, sonder om ongemak te veroorsaak. As die luisteraar ongewone sensitiwiteit vir sekere frekwensie toon, kan hierdie frekwensies addisioneel uitgeskakel word.

Die invoer van die oorspronklike toestel vir hierdie opleiding, die "Audiokinetron" of "Ears Education and Retraining System" (EERS), is deur die Amerikaanse Kos- en Medisyne Administrasie (FDA) verbied, omdat daar nie genoegsaam bewys is dat dit mediese voordeel inhou nie. Hoewel geen AIT toestel deur die FDA goedgekeur is vir bemarking as mediese toestel nie, is die gebruik van toestelle slegs met die oog op onderwyshulpmiddels nie onderhewig aan die regulasies van die FDA nie. Verskeie ander nie-goedgekeurde toestelle word nou gebruik in die toepassing van AIT. Een voorbeeld is die Digitale Ouditiewe Aërobiese (DAA) stelsel, wat die Oudiokinetron in die VSA vervang het. Dit bevat 20 halfuur-CD's wat die funksies van die verbande Oudiokinetron insluit, om sodoende die verbode gebruik van die oorspronklike toestel te systap. 

Die meeste AIT praktisyns is spraak- en taalpatoloë of oudioloë en arbeidsterapeute; ander praktisyns sluit in sielkundiges, dokters, maatskaplike werkers en onderwysers. Geen opleiding word vereis om 'n operateur te word van die DAA sisteem nie. Die gebrek aan grondige voordele vir kliënte het daartoe gelei dat die American Speech-Language-Hearing Association sy lede waarsku dat hulle skuldig bevind kan word aan die skending van ASHA se Kode van Etiek indien hulle AIT dienste voorsien.

In 'n sistematiese oorsig van onpartydige gekontroleerde toetse van die AIT is onvoldoende bewyse gevind om die gebruik daarvan te ondersteun; geen beduidende effekte wat die teendeel bewys, is aangemeld nie.

Verskeie professionele organisasies is van mening dat AIT as 'n eksperimentele proses beskou moet word. Dit sluit die Amerikaanse Akademie van Oudiologie, die American Speech-Language-Hearing Association, die Amerikaanse Akademie van Pediatrie, en die Opvoedkundige Oudiologie Vereniging in. Ná die hersiening van die beskikbare navorsing, het die New York Staat Departement van Gesondheid tot die gevolgtrekking gekom dat die AIT se doeltreffendheid nie bevestig kan word nie. Hulle het aanbeveel dat dit nie gebruik word om jong kinders met outisme te behandel nie.

Guy Bérard se "Oudisie Égale Comportement" (Engelse vertaling "Hearing Equals Behaviour" ) is die eerste boek oor AIT. Annabel Stehli se "The Sound of a Miracle" vertel die verhaal van die skrywer se dogter, 'n outistiese dogtertjie wat AIT-behandeling van Bérard ontvang het. Hierdie anekdotiese boek het uitgebreide publisiteit aan AIT in die Engelssprekende wêreld verskaf. In 1994 het meer as 10 000 Amerikaanse kinders en volwassenes reeds opleiding ontvang, teen 'n koste van sowat US$1000 tot $1300 elk, en AIT het 'n multimiljoen-dollar-bedryf geword.

AIT het toegeneem in gewildheid in die vroeë 1990's, ondersteun deur anekdotiese bewyse en belowende maar klein eksperimente. Voorlopige navorsing het metodologiese foute soos 'n gebrek aan statistiese gesag, kortsigtigheid, of 'n gebrek aan 'n kontrolegroep ingesluit. Latere groter en beter beheerde studies kon nie die belowende potensiaal van AIT beaam nie. Die gebruik van die AIT is nie ondersteun buite die protokolle van navorsing nie.


</doc>
<doc id="119051" url="https://af.wikipedia.org/wiki?curid=119051" title="Fairey Battle">
Fairey Battle

Die Fairey Battle was 'n enkelmotorige bomwerper wat tydens die Tweede Wêreldoorlog deur die Britse Lugmag gebruik is. Die vliegtuig (model K 4303) het sy nooiensvlug op 10 Maart 1936 voltooi. Hierdie vliegtuig is ontwerp na aanleiding van Spesifikasie P.27/32 van die Britse regering vir 'n tweesitplekbomwerper vir daggebruik. Dit moes die Hawker Hart dubbeldekkervliegtuig vervang.



</doc>
<doc id="119052" url="https://af.wikipedia.org/wiki?curid=119052" title="Die Avonture van Pinocchio">
Die Avonture van Pinocchio

Die Avonture van Pinocchio (Italiaans: Le avventure di Pinocchio [le avvenˈtuːre di piˈnɔkkjo]) is 'n kinderboek oor 'n houtpop met die naam Pinocchio en die vele avonture wat hy beleef. Die boek is deur Italianer Carlo Lorenzini (onder die skuilnaam Carlo Collodi) geskryf en deur Enrico Mazzanti geïllustreer. Dit is aanvanklik op 1883 deur Libreria Editrice Felice Paggi in Florence gepubliseer.

Hierdie klassieke kinderboek is intussen in 240 verskillende tale vertaal en het wêreldwyd 'n oplaag van omtrent 35 miljoen bereik. Sedertdien is dit in verskeie tale (waaronder Afrikaans) vertaal en ook vir ander media (soos TV-reekse en rolprente) verwerk.



</doc>
<doc id="119056" url="https://af.wikipedia.org/wiki?curid=119056" title="Bohrium">
Bohrium

Bohrium is ’n superswaar, kunsmatige element met die atoomgetal 107 en simbool Bh. Dit kom nie in die natuur voor nie, kan net in ’n laboratorium vervaardig word en is radioaktief. Die stabielste bekende isotoop, bohrium-270, het ’n halfleeftyd van ongeveer 61 sekondes.

Die element is genoem na die Deense fisikus Niels Bohr.

Op die periodieke tabel lê dit in die d-blok, in groep 7 en periode 7. Dit is dus die vyfde lid van die 6d-reeks oorgangsmetale. Chemiese eksperimente het bevestig dit tree op soos die swaarder homoloog van renium net bo dit. Sy eienskappe is net gedeeltelik vasgestel, maar dit stem baie ooreen met dié van ander elemente in groep 7.



</doc>
<doc id="119057" url="https://af.wikipedia.org/wiki?curid=119057" title="Taetse Hamersma">
Taetse Hamersma

Ds. Taetse Hamersma (Uitwellinerga, Friesland, 3 September 1865 – Colesberg, Kaapland, Suid-Afrika, 9 Junie 1932) was van 1893 tot sy dood predikant in twee gemeentes van die Gereformeerde Kerk in Suid-Afrika. 

Ds. Hamersma se ouers was Bouwe Hamersma en Trijntje Holtrop. Volgens die beskikbare bronne het hy net een broer gehad, Hendrik (1872–1944), wat ook na Suid-Afrika gekom het en tussen 1900 en 1906 twee dogters en twee seuns gehad het, van wie die jongste ook Taetse geheet het. Hendrik Hamersma is op 7 April 1899 getroud met Anna Catharina Vorster (1879–1953), ’n boorling van Middelburg, Kaap. Hendrik, wat in 1896 na Suid-Afrika gekom het, se beroep word aangegee as "timmerman".

Hy het blykbaar in 1891 na Suid-Afrika geëmigreer toe hy nagenoeg 23 jaar oud was en hy hom bes moontlik reeds in sy vaderland as predikant bekwaam het, want hy verskyn nie op die foto van studente aan die Gereformeerde Kerk se Teologiese Skool Burgersdorp van 1892 nie. Anders as sy broer, was ds. Hamersma met ’n Frieslander getroud, Minke de Jong, gebore in Sneek op 30 Oktober 1867 en oorlede op Colesberg op 22 September 1922. Uit dié huwelik is vyf seuns gebore, Johan, Bouwe, Hendrik, Eise en Pieter, lid van die Kaaplandse provinsiale raad en vooruitstrewende Karooboer, en vier dogters, Riemke, Trijntje en Mayke. Riemke is op 19 Maart 1894 op Burgersdorp gebore en oorlede op Colesberg in Oktober 1991. Nes haar oom is sy ook met ’n Vorster getroud, Willem Adriaan (1893–1953) van die plaas Ketelfontein, distrik Colesberg. Hulle is op 29 September 1926 op Colesberg getroud, na alle waarskynlikheid in die plaaslike Gereformeerde kerk, waarvan Riemke se pa predikant was.

Prof. Johan Hamersma was professor in fisiologie aan aan die PU vir CHO. Hy is in September 1969 oorlede en sy vrou, Mien, op 22 April 2003 in die ouderdom van amper 92 jaar. Sy het al die jare ná jaar man se dood gewoon in hul huis by Joostestraat 8, wat intussen tot 'n provinsiale erfenisterrein verklaar is.

Ongelukkig het in sy meer as 150-jarige bestaan nog nie ’n gedenkboek of -geskrif oor die geskiedenis van die Gereformeerde kerk Philipstown, gestig op 21 Augustus 1863, verskyn nie; daarom is nie veel gegewens geredelik beskikbaar oor ds. Hamersma se amper 30-jarige bediening in die gemeente nie. Wel is dit bekend dat syne verreweg die langste ampstyd in die gemeente se bestaan was en dat hy die gemeente se vierde predikant was, ná die bediening van di. A.A.J. de Klerk Coetsee (1969–1872), Jan Lion Cachet (1875–1893) en Louis Vorster (1883–1893). Aan die vooraand van die Tweede Vryheidsoorlog was Philipstown die vierde grootste van die 13 Gereformeerde gemeentes in die Kaapkolonie wat belydende lidmate betref. Burgersdorp se lidmaattal was 859, Middelburg s’n 559, Steynsburg s’n 430 en dié van Philipstown 352. In 2016 was dit onderskeidelik 122, 104, 34 en 18.

Van Philipstown se Gereformeerde kerk het oudl. A.L. Venter van die plaas Ganzgat en die gemeente se eerste ouderling, die gedenksteen op 30 Desember 1876 gelê. Dié kerk is in gebruik geneem op 10 Januarie 1879, toe ds. Lion Cachet die eerste erediens daarin gehou het. ’n Uitstaande gebeurtenis tydens ds. Hamersma se bediening was die besluit van die kerkraad op 19 Februarie 1916 om die notules voortaan in Afrikaans te hou, terwyl dit voorheen in ds. Hamersma se moedertaal, Nederlands, was. Terselfdertyd het die kerkraad besluit om ’n beskrywingspunt op die eersvolgende Sinode in te doen vir die vertaling van die Drie Formuliere van Enigheid en die Dordtse Kerkorde in Afrikaans. In Philipstown se kerk is vir die eerste keer op 27 Augustus 1933 uit die Afrikaanse Bybel gepreek en in 1938 uit die pasverskene Afrikaanse Psalmboek gesing.

’n Harmonium, wat oudl. A.L. Venter geskenk het, is sedert 1891 in die kerk gebruik. Kort ná die Tweede Vryheidsoorlog het die inisiatief vir ’n pyporrel momentum begin kry. Die predikantsvrou, Mienke Hamersma, het ’n aktief aan die pogings deelgeneem om die orrel te bekom. Nadat die geld met moeite bymekaargemaak is, is die orrel in 1906 van die firma Walcker in Duitsland bestel. Dis per skip en daarna per ossewa (die afstand na Port Elizabeth is amper 500 km) na Philipstown gebring. Hierdie orrel is vandag (2017) nog in gebruik.

Ds. Hamersma se opvolger in Philipstown se gemeente was ds. H.S. van Jaarsveld, wie se dienstyd van 1924 tot 1946 die naaslangste in die gemeente se bestaan was.

Ds. Hamersma is op 15 Julie 1922 in die Gereformeerde kerk Colesberg bevestig as opvolger van ds. P.W. Bingle, wat hier in sy eerste gemeente gestaan het van 1910 tot 1921. Philipstown is in ’n sekere opsig van Colesberg afgestig omdat heelparty Doppers tydens die hewige stryd wat in die 1850's hier gewoed het oor die sing van die evangeliese gesange en die vervolging en smaad wat hulle nog in die 1860's, al is die Gereformeerde gemeente op Colesberg reeds einde 1860 afgestig, hier moes verduur, weswaarts getrek en die gemeente en dorp Philipstown in 1863 gestig het. ’n Groot groep Doppers het ook oor die Oranje getrek en hulle in die Suid-Vrystaat gaan vestig sodat Colesberg destyds reeds een van die kleiner gemeentes in die Gereformeerde Kerkverband was. Dié noordwaartse trekkery om aan die Kaapse Kerk (NG) te ontsnap, het Colesberg se Gereformeerde Kerk weldra so verswak dat dit van 1896 tot 1910, met die koms van ds. Hamersma se voorganger, vakant was. 

Van ds. Hamersma skryf dr. G.C.P. van der Vyver in die Colesbergse Gereformeerde kerk se eeufeesgedenkboek hy "was 'n waardige en toegewyde dienskneg van die Here". Nouliks tweede maande ná sy bevestiging is sy huis en ook die gemeente swaar beproef deur die afsterwe van mev. Hamersma op 22 September. 

Dr. Van der Vyfer skryf: "Die bedieningstyd van ds. Hamersma maak die indruk van 'n normale ordelike verloop van gebeure. Die gemeente was wat uiterlike dinge (betref,) nou goed versorg." Die kerkgebou en pastorie is doeltreffend ingerig. Enkele uitbreidings het die doeltreffendheid daarvan verhoog. So is in 1922 'n badkamer in die pastorie aangebring en in 1923 die plafon wat nog tydens die eeufees in 1960 diens gedoen het. In 1925 is die kerk "geskilder" en in 1927 is besluit om elektriese ligte in die kerk en pastorie te installeer. Die susters van die gemeente het met 'n ywerige helpende hand 'n leeueaandeel in dié uitbreidings gehad. Die Gereformeerde Sustershulpvereniging, onder leiding van onder andere sr. Maria Steyn, het kort voor ds. Hamersma se koms hard gewerk vir ’n orrel, wat in Januarie 1922 geïnstalleer is.

Wat die wyke Noupoort betref, is besluit om vanaf 1926 ses maal per jaar daar dienste te hou, waarvoor ds. Hamersma verantwoordelik was. Op 15 Mei 1925 het oudl. P. Viljoen die belangrike aankondiging gedoen dat die gedagte ontstaan het om oor te gaan tot die bou van 'n kerk op Noupoort. Die kerkraad was die saak goedgesind en het toestemming gegee dat daarvoor in die wyke Noupoort gekollekteer kon word. Hierdie kerk is op 19 Maart 1938 in gebruik geneem, ses jaar ná ds. Hamersma se dood, en einde 1950 is die Gereformeerde kerk Noupoort van Colesberg afgestig.

Ds. Hamersma, die kerkraad en gemeente het besonder swaargekry tydens die depressiejare van 1929 tot 1933. Hieroor skryf dr. Van der Vyfer in 1960: "Die onmiskenbare spore daarvan weerspieël hulle duidelik in die notule. Die predikant sien telkemale vrywillig van 'n deel van sy traktement af. 'n Oortrokke rekening in die bank knel die gemoed van die kerkraad. Persone wat lenings het uit die Vryefonds (wat gestig is om die gemeente geldelike staande te hou tydens moeilike tye) raak agterstallig met hulle rente. Die kerkraad moes selfs oorweeg of hulle nie verbande moet opsê nie. In 1932 gaan 'n broeder selfs insolvent en moes die kerkraad sy borge aanspreek. Dit was inderdaad 'n donker tyd."

Midde-in dié worstelstryd het ds. Hamersma in April 1932 'n bemoedigende woord tot die kerkraad gespreek. Hy was seker, aldus die notule, "dat die Here ons nie sal verlaat in die swaar tye nie". Ten spyte van die swaarkry het die gemeente se geloofsmoed nie verflou nie, skryf dr. Van der Vyfer: "Kerkraad en gemeente het moedig gestry. Selfs is nog 'n helpende hand buite aangebied. Naas verskeie spesiale kollektes, waaronder vir 'n kerkgebou te Kaapstad, is in die tyd besondere finansiële steun verleen aan die destydse PUK vir CHO." Die gemeente Colesberg was, deels danksy ’n besoek van proff. Ferdinand Postma en Joon van Rooy wat indertyd reise deur die land onderneem het om steun vir hul sukkelende instelling te werf, "'n besondere weldoener van die inrigting in sy uur van nood". 

Dr. Van der Vyfer skryf daar was in ds. Hamersma se tyd ook "(k)leiner probleempies soos in elke gemeente voorkom ... Tipies is die van die ou broeder wie se spoor telkemale in die notule terug gevind word. Hy het van die diakonie vleis ontvang. Hy was vir 'n tyd lank weg en by sy terugkoms eis hy toe die agterstallige vleis. Die kerkraad, wat 'n klag ontvang het, was genoodsaak om te besluit dat die broeder 'niet achterstallig vlees kan eisen'." Oor die algemeen het die ampte getrou en ywerig gefunksioneer. "Ds. Hamersma was 'n ernstige, ervare en waardige dienskneg van die Here. Die gemeente het hom waardeer en respekteer." Daarom was sy afsterwe op 9 Junie 1932 vir die gemeente 'n gevoelige verlies. Dr. Van der Vyfer skryf: "Hulle eerbied en dankbare nagedagtenis het (o.m.) daarin uiting gevind dat hulle £45 bygedra het vir sy grafsteen.

Ná sy dood het P. Hamersma (bes moontlik sy seun Pieter) briewe van ds. Hamersma wat in "Die Kerkblad" verskyn het, in boekvorm uitgegee met die titel "Van hart tot hart. 61 uitgesoekte briewe van ds. Taetse Hamersma (in lewe predikant te Philipstown en Colesberg)" (1943).


</doc>
<doc id="119060" url="https://af.wikipedia.org/wiki?curid=119060" title="Vickers Wellington">
Vickers Wellington

Die Vickers Wellington was 'n tweemotorige bomwerper wat hoofsaaklik deur die Britse Lugmag gebruik is tydens die Tweede Wêreldoorlog. Hierdie vliegtuig het sy nooiensvlug voltooi op 15 Junie 1936. Die Vickers Wellington het die bynaam "Wimpey" gehad. Tesame met die Armstrong Whitworth Whitley en die Handley Page Hampden was dit die enigste tweemotorige bomwerpers waaroor die Britse Lugmag beskik het toe die oorlog op 9 September 1939 uitgebreek het. Hierdie drie bomwerpers het die Britse bomaanvalle gedra totdat die eerste viermotorige bomwerpers eers in 1941 beskikbaar geraak het. Brittanje het oor slegs 179 Wellingtons beskik met die uitbreek van die oorlog.

Die protoptipe was ontwikkel na aanleiding van spesifikasie B.9/32 en het op 15 Junie 1936 sy nooiensvlug voltooi. Die produksievliegtuie, wat bestel was na aanleiding van spesifikasie 29/36, se romp en rigtingroer het drasties ontwerpveranderinge ondergaan. Die eerste produksievliegtuie het reeds op 23 Desember 1937 begin met vlugtoetse en die eerste Wellington is in Oktober 1938 aan Nr. 9 Eskader afgelewer. Die vliegtuie, wat in diens was toe die oorlog uitgebreek het, was aangedryf deur Pegasus-motors en was Mk1- en Mk IA-modelle. Op daardie stadium was daar van Model Mk IC egter die meeste gebou: 2,685 vliegtuie. Daar was ook reeds voor die oorlog prototipes ontwikkel wat met ander motors toegerus was: Mk II was met Merlinmotors en Mk III was met Bristol Hercules-stermotors toegerus.

Die eerste Britse bomaanval op Duitse teikens is deur Wellington en Bristol Blenheim vliegtuie gedoen; hulle het Duitse skeepsvaart te Brunsbüttel aangeval. Gedurende middel Desember 1939 het hulle begin met nagtelike bombardering en was deel van die eerste aanval op Berlyn in Augustus 1940. Gedurende September 1940 het die Wellington sy verskyning gemaak in die Midde-Ooste en in die Verre-Ooste in 1942. Op daardie stadium was die Mk III die model in produksie waarvan 1,519 gebou was. Twee eskaders was egter ook reeds voorsien van Mk IV modelle; hulle was toegerus met Twin Wasp-motors. Die eerste maritieme verkenningsvliegtuig vir "Coastal Command", die Mk VIII, het in die lente van 1942 verskyn. Daar was 394 eenhede van Mk VIII gebou. Hulle het soortgelyke motors as model Mk IC gehad.

Daarna het verskeie modelle gevolg: Mk XI, XII, XIII en XIV. Hulle het verskillende weergawes van die Bristol Hercules-motors gehad asook verskille in operasionele toerusting. Terselfdertyd het die Wellington steeds diens gedoen in die ander oorlogsfronte; die Mk X (3,804 eenhede gebou) in die Midde-Ooste en asook Italië. Ander Wellingtons was verander na torpedodraers, seemynlêers, transportvliegtuie en die model D.W.1 was toegerus met elektromagnetiese ringe om seemyne te laat ontplof.



</doc>
<doc id="119061" url="https://af.wikipedia.org/wiki?curid=119061" title="BMW R1100S">
BMW R1100S

Die BMW R1100S is 'n sportmotorfiets wat vervaardig is deur BMW Motorrad tussen 1999 en 2005. Dit is ongeveer 25 jaar na die R90S, die maatskappy se eerste sportfiets, die R90S, vrygestel. Die R1100S was die eerste BMW fiets met aanknip handvatsels, agterste voetrusplekke en 'n verwyderbare dekking vir die passasiersitplek. Dit het byna 100 perdekrag gelewer, en is wyd beskryf as 'n "sportiewe sporttoerfiets".

Die enjin is 'n plattweesilinder "oilhead" wat lugverkoelde silinders maar olieverkoelde koppe het. Afgelei van die BMW R1100RS, is die 1085 cc brandstofingespuite agtklepenjin ingestel vir 'n maksimum uitset van 73 kW teen 8400 opm. Teen die tyd van sy bekendstelling, was dit BMW se kragtigste bokserenjin ooit vervaardig, en die eerste een gekoppel aan 'n sesgangratkas. Die ohk-enjin het kettinggedrewe nokaste in die silinderkoppe gemonteer, wat die kleppe via kort stootstange en kantelarms beweeg. Enjins wat na 2003 vervaardig is, het dubbele ontsteking, met twee vonkproppe per silinder. Die kompakte nabyverhouding vyf- en daarna 'n sesgangratkas is afgelei van die BMW K1200RS. Ver van 'n toersnelrat, lewer die hoogste versnelling 20 km per 1000 opm; teen 80 km/h draai die enjin dus teen 4000 opm.

Bykomend tot die gebruik van die enjin as 'n gestresde lid, het die R1100S 'n saamgestelde aluminiumraam waaraan die suspensiekomponente geheg is. Die voorste suspensie is BMW se gepatenteerde Telelever, met lang teleskopiese vurkglyers sonder enige vere of demping. Ten einde "vurkduik" te minimaliseer, word die remkragte teruggeneem na die raam "via" 'n tuimelende veerstelsel. 'n Monoshock op hierdie wensbeen hanteer opspring en demping. Die agtersuspensie bestaan uit BMW se "Paralever", 'n enkel-eensydige swaaiarm bevattende die dryfas. Die resultaat is groter raamrigiditeit en beter hantering".

Die R1100S is in 2006 deur die R1200S vervang. Die aluminiumraam van die R1100S is vervang deur 'n liggewig buistraliewerk, en te same met 'n goed-ingestelde enjin, was die R1200S 13 kg ligter en 25% kragtiger.

In 2008 is die R1200S weer vervang deur die dubbeloorhoofse nokas HP2 Sport.


</doc>
<doc id="119062" url="https://af.wikipedia.org/wiki?curid=119062" title="Heinkel He 115">
Heinkel He 115

Die Heinkel He 115 was 'n tweemotorige vlottervliegtuig en bomwerper wat deur die "Luftwaffe" gebruik is tydens die Tweede Wêreldoorlog.



</doc>
<doc id="119063" url="https://af.wikipedia.org/wiki?curid=119063" title="Handley Page Hampden">
Handley Page Hampden

Die Handley Page Hampden was 'n tweemotorige bomwerper hoofsaaklik gebruik deur die Britse Lugmag tydens die Tweede Wêreldoorlog. Tesame met die Vickers Wellington en die Armstrong Whitworth Whitley was dit die enigste tweemotorige bomwerpers waaroor die Britse Lugmag beskik het toe die oorlog op 9 September 1939 uitgebreek het. Hierdie drie bomwerpers het die Britse bomaanvalle gedra totdat die eerste van die viermotorige bomwerpers, die Short Stirling, eers in 1941 beskikbaar geraak het. 



</doc>
<doc id="119064" url="https://af.wikipedia.org/wiki?curid=119064" title="Robert Stephenson and Company">
Robert Stephenson and Company

Robert Stephenson and Company was 'n lokomotief-vervaardigingsmaatskappy wat in 1823 gestig is. Dit was die eerste maatskappy wat gestig is om spesifiek spoorlokomotiewe te vervaardig.

Die maatskappy is gestig in 1823 in Forthstraat, Newcastle-upon-Tyne in Engeland deur George Stephenson en sy seun, Robert, saam met Edward Pease en Michael Longridge (die eienaar van die ysterwerke op Bedlington). Die bestuurder van die fabriek was aanvanklik James Kennedy.

Die maatskappy se eerste lokomotief was "Locomotion No 1", wat die Stockton en Darlington-lyn geopen het, gevolg deur drie meer: Hope, Black Diamond en Diligence. Hul vertikale silinders het veroorsaak dat hierdie lokomotiewe oormatig geskud het, en op die Hetton steenkoolspoorlyn het Stephenson selfs "stoomvere" ingestel wat as onbevredigend bewys is. In 1828 het hy die "Eksperiment" van stapel gestuur, 'n lokomotief met skuisgemonteerde silinders, wat verbeterde stabiliteit beteken het en gemonteer kon word op vere. Oorspronklik was dit 'n vierwiel, maar dit is aangepas vir ses wiele, en nog 'n voorbeeld, "Victory", is gebou. Rondom hierdie tyd is twee lokomotiewe vir Amerika gebou. Die eerste, 'n vier-gekoppelde loko met die naam "America", is deur die Delaware en Hudson Spoorweg bestel. Die tweede, 'n ses-gekoppelde loko met die naam "Whistler", is vir die Boston and Providence Spoorweg gebou in 1833.

Die toename in die afstand deur baie treine afgelê, het probleme uitgewys met die vuurherte en skoorstene. In samewerking met die North Midland Railway by hul Derbywerke, het Stephenson die temperatuur van die uitlaatgasse gemeet, en besluit om die ketels op toekomstige stoomenjins te verleng. Aanvanklik was hierdie "langketelenjins" 2-2-2 ontwerpe, maar in 1844 het Stephenson die volgwiele na die voorkant verskuif in 4-2-0 uitleg, sodat die silinders tussen die ondersteuningswiele gemonteer kon word. In 1846 voeg hy weer 'n paar volgwiele by - die eerste lokomotief met agt wiele. Nog 'n belangrike innovasie in 1842 was die Stephenson skakelbeweging.

Vir res van die eeu, was die maatskappy vooruitstrewend ten spyte van toenemende mededinging, deur die verskaffing van toerusting aan plaaslike asook oorsese spoorweë.
Teen 1899 was reeds 3 000 lokomotiewe gebou, en 'n nuwe maatskappy met beperkte aanspreeklikheid is gevorm, Robert Stephenson and Company. Die fabriek en werke is verskuif na Darlington, waar die eerste lokomotief die werkswinkel verlaat in 1902.


</doc>
<doc id="119065" url="https://af.wikipedia.org/wiki?curid=119065" title="Rederykerskamer Aurora">
Rederykerskamer Aurora

Aurora was 'n rederykerskamer wat van 1866 tot 1887 in Kaapstad bestaan het.

Om die destydse regering se verengelsing van die Kaapse bevolking teen te werk het 'n groep Nederlandssprekende inwoners oorgegaan tot die vorming van 'n rederykerskamer. Die doel was om die Nederlandse taal- en letterkunde te bevorder deur opleiding te verskaf in die skryf, opvoer en voordra van gedigte, toneelstukke en toesprake. Vyf Nederlandse immigrante het die kamer op 4 Oktober 1866 gestig en dit het 'n ledetal van tot 500 gehad. Melt Brink het vir 20 jaar as sekretaris, skrywer, regisseur en akteur 'n leidende rol in die beweging gespeel. Alhoewel gewoonlik stukke opgevoer is wat uit Nederland afkomstig was, is daar tog dikwels stukke aangebied wat deur die lede self geskryf is. In die tyd van sy bestaan het Aurora 'n 900 oefeningsbyeenkomste gehad en 103 aanbiedings aan die algemene publiek gebied, meesal in die Templer’s Hall in Pleinstraat.

Na die ontdekking van diamante en goud het 'n beduidende aantal rederykers na die noorde van die land vertrek. In Kimberley het selfs 'n tyd 'n Diggers’ Aurora bestaan. Vanaf 1891 tot 1899 was daar in Pretoria die rederykerskamer Onze Taal met as doel “welsprekendheid in de Hollandsche taal”. Bekende rederykers onder sy lede was Jan F.E. Celliers, Anton van Wouw en P.H.C. Pohl. Die rederykerskamer Oefening Baart Kunst het probeer om toneelstukke en musiekspele van 'n hoër standaard aan die publiek van Pretoria te bied.

Al hierdie verenigings het verdwyn met die verheffing van Afrikaans tot skryftaal en weens die veranderde tydsgees wat meer klem gelê het op sport as tydverdryf. Op inisiatief van die Algemeen Nederlands Verbond het Aurora tussen 1909 en 1914 'n kortstondige herlewing gehad.



</doc>
<doc id="119066" url="https://af.wikipedia.org/wiki?curid=119066" title="Armstrong Whitworth Whitley">
Armstrong Whitworth Whitley

Die Armstrong Whitworth Whitley was 'n tweemotorige bomwerper wat vir Britse Lugmag diens gedoen het tydens die Tweede Wêreldoorlog. Die Whitley was die oudste tweemotorige bomwerper van die Britse Lugmag toe die Tweede Wêreldoorlog uitgebreek het. Tesame met die Vickers Wellington en die Handley Page Hampden was dit die enigste tweemotorige bomwerpers waaroor die Britse Lugmag beskik het toe die oorlog op 9 September 1939 uitgebreek het. Hierdie drie bomwerpers het die Britse bomaanvalle gedra totdat die eerste viermotorige bomwerpers eers in 1941 beskikbaar geraak het.



</doc>
<doc id="119067" url="https://af.wikipedia.org/wiki?curid=119067" title="Seaborgium">
Seaborgium

Seaborgium is ’n superswaar, kunsmatige element met die atoomgetal 106 en simbool Sg. Dit kom nie in die natuur voor nie, kan net in ’n laboratorium vervaardig word en is radioaktief. Die stabielste bekende isotoop, seaborgium-269, het ’n halfleeftyd van ongeveer 3,1 minute. Dit is genoem na die Amerikaanse kernchemikus Glenn T. Seaborg en is een van net twee elemente wat genoem is na ’n persoon wat toe nog geleef het; die ander een is oganesson.

Op die periodieke tabel lê dit in die d-blok, in periode 7 en in groep 6 as die vierde lid van die 6d-reeks oorgangsmetale. Chemiese eksperimente het bevestig dit tree op soos die swaarder homoloog van wolfram net bo dit. Sy eienskappe is net gedeeltelik vasgestel, maar dit stem baie ooreen met dié van ander elemente in groep 6, chroom, molibdeen en wolfram.

In 1974 is ’n paar seaborgium-atome in laboratoriums in Amerika en die Sowjetunie vervaardig. Daar was onenigheid tussen wetenskaplikes van dié twee lande oor die prioriteit van ontdekking en die benaming van die element, en die IUPAC het dus eers in 1997 bepaal die element se amptelike naam is seaborgium.



</doc>
<doc id="119068" url="https://af.wikipedia.org/wiki?curid=119068" title="Dubnium">
Dubnium

Dubnium is ’n superswaar, kunsmatige element met die atoomgetal 105 en simbool Db. Dit kom nie in die natuur voor nie, kan net in ’n laboratorium vervaardig word en is radioaktief. Die stabielste bekende isotoop, dubnium-270, het ’n halfleeftyd van ongeveer ’n dag.

In 1968 het die Gesamentlike Instituut vir Kernnavorsing (GIKN) in die Sowjetunie aanspraak gemaak op die ontdekking, en in 1970 die Amerikaanse Universiteit van Kalifornië. Albei spanne het ’n naam voorgestel en dié naam begin gebruik sonder amptelike goedkeuring. Die lang dispuut is eindelik in 1997 opgelos toe die element amptelik "dubnium" genoem is, na die stad Doebna in die Sowjetunie, waar die GIKN geleë is.

Op die periodieke tabel lê dit in die d-blok, in groep 5 en periode 7. Dit is dus die derde lid van die 6d-reeks oorgangsmetale. Chemiese eksperimente het bevestig dit tree op soos die swaarder homoloog van tantalum net bo dit. Sy eienskappe stem baie ooreen met ander elemente in groep 5, vanadium, niobium en tantalum.



</doc>
<doc id="119069" url="https://af.wikipedia.org/wiki?curid=119069" title="Rutherfordium">
Rutherfordium

Rutherfordium is ’n superswaar, kunsmatige element met die atoomgetal 104 en simbool Rf. Dit kom nie in die natuur voor nie, kan net in ’n laboratorium vervaardig word en is radioaktief. Die stabielste bekende isotoop, rutherfordium-267, het ’n halfleeftyd van ongeveer 1,3 uur.

Op die periodieke tabel lê dit in die d-blok, in groep 4 en periode 7. Dit is dus die tweede lid van die 6d-reeks oorgangsmetale. Chemiese eksperimente het bevestig dit tree op soos die swaarder homoloog van hafnium net bo dit. Sy eienskappe stem baie ooreen met dié van ander elemente in groep 7, titaan, sirkonium en hafnium. Daar kan egter ook groot verskille wees vanweë relavistiese effekte.

In die 1960's is klein hoeveelhede rutherfordium vervaardig deur beide die Gesamentlike Instituut vir Kernnavorsing in die Sowjetunie en die Lawrence Berkeley Nasionale Laboratorium in Kalifornië. Albei spanne het ’n naam voorgestel en ’n lang dispuut het gevolg. In 1997 het die IUPAC eindelik aangekondig die amptelike naam is "rutherfordium", genoem na die Nieu-Seelandse kernfisikus Ernest Rutherford.



</doc>
<doc id="119073" url="https://af.wikipedia.org/wiki?curid=119073" title="Nasionale Afrikaanse Letterkundige Museum en Navorsingsentrum">
Nasionale Afrikaanse Letterkundige Museum en Navorsingsentrum

Die Nasionale Afrikaanse Letterkundige Museum en Navorsingsentrum (NALN) is 'n sentrale bewaarplek vir materiaal en inligting oor die geskiedenis, ontwikkeling en omvang van die Afrikaanse letterkunde, musiek en toneel. NALN is in 1973 deur die Vrystaatse provinsiale owerheid gevestig en is in Bloemfontein gesetel. Dit word as 'n organisasie sonder winsbejag bestuur. Die besoektye is Maandag tot Vrydag, 8:00 – 16:00.

NALN se versamelings omvat 'n beraamde driekwartmiljoen items. Dit bevat versamelings van boeke, manuskripte, tydskrifte, koerante, uitknipsels, bladmusiek, plakkate en programme, 'n oudiovisuele versameling, asook ander unieke bewarenswaardighede. Daarnaas kan meublement en personalia uit skrywers en andere se literêre nalatenskap daar besigtig word.

Aan die voorkant is ’n tuin waar verskeie hoogwaardigheidsbekleërs deur die jare bome geplant het. Borsbeelde van skrywers, musici en toneelkunstenaars is onder die bome op voetstukke aangebring.

NALN is in die Ou Vrystaatse Goewermentsgebou ingerig. Die gebou is in opdrag van pres. J.H. Brand gebou om departemente van die Vrystaatse Republiek te huisves. Die onderste verdieping se voorste gedeelte is deur Richard Wocke ontwerp en die hoeksteen is op 31 Mei 1875 deur pres. Brand gelê. In 1895 is ’n tweede verdieping aangebou, wat deur J.E. Vixseboxse ontwerp is. Die res van die gebou is deur sir Herbert Baker, die argitek van die Uniegebou in Pretoria, ontwerp en is in 1906 voltooi.

Op 28 Oktober 1908 is die gebou in ’n brand verwoes. Dit is daarna tussen 1909 en 1911 grotendeels volgens die planne van sir Herbert Baker herbou. Die verbeterings, veral in die vooraansig en toring, is die werk van die regeringsargitek F. Taylor. Die toring is onder andere slanker en 10,5 m hoër as die oorspronklike toring en met ’n uitgebeitelde kroon afgerond.

Vanaf 1877 tot 1902 was die Ou Goewermentsgebou die setel van die Regering van die Vrystaatse Republiek. Die Vrystaatse Volksraad het van 1877 tot in 1893 in die Derde Raadsaal vergader. Daarna het dit as die setel van die Regering van die Oranjerivierkolonie gedien. Sedert 1911 is dit deur die Vrystaatse Provinsiale Administrasie gebruik. In 1972 is die gebou tot ’n nasionale gedenkwaardigheid verklaar.

Die RGN begin in 1970 met uitstallings in die gebou, asook 'n dokumentasiesentrum vir taal en lettere. Uit die dokumentasiesentrum het die Letterkundige Museum in Bloemfontein ontwikkel. Op 9 Oktober 1972 kondig die Administrateur van die Vrystaat, advokaat G.F. van L. Froneman, die vestiging van ’n Nasionale Afrikaanse Letterkundige Museum en Navorsingsentrum (NALN) aan. Op 24 Maart 1973 is die NALN amptelik deur J.P. van der Spuy, die destydse Minister van Nasionale Opvoeding, geopen.

Van 1996 fokus NALN op die werk van die sogenaamde "swart" en "gekleurde" Afrikaanse skrywers en brei die versameling het hul werk uit.

In 1994 begin NALN hom vir 'n literêre museum vir Sotho beywer (soos Afrikaans, een van die land se 11 amptelike tale). Die museum is in 1999 amptelik aangekondig en in 2006 met behulp van NLAN se personeel en fondse oopgemaak.

Die geleidelike afskaling in prioriteit en kapitaal het 'n herstrukturering in 2007 genoodsaak wat tot 'n groot verlies aan professionele kundigheid gelei het. Departementeel is die instelling se naam na die Afrikaanse Letterkundige Museum (ALM) verander, en dit word nou as 'n plaaslike instelling binne die Vrystaat Provinsie bedryf.

'n Mislukte poging om die gebou op te knap het sedert 2002 tot 'n ses jaar lange ontwrigting van aktiwiteite gelei. Uitstallings van 1 500m2 moes verwyder word en daarna van voor af ontwikkel word om die verloop van Afrikaanse letterkunde van 'n post-1994 perspektief uit te beeld.


</doc>
<doc id="119080" url="https://af.wikipedia.org/wiki?curid=119080" title="Johan Gadolin">
Johan Gadolin

Johan Gadolin (5 Junie 1760, Turku, Finland - 15 Augustus 1853, Wirmo, Finland) was 'n Finse chemikus en mineraloog.

Hy is veral bekend vir sy navorsings op die gebied van die lantaniede. Hy het die element yttrium ontdek. Hy het 'n swart mineraal bestudeer wat deur Karl Axel Arrhenius gevind is. Hierde mineraal is later gadoliniet genoem en Galissard de Marignac het later ook een van die lantaniede na hem gadolinium genoem.


</doc>
<doc id="119085" url="https://af.wikipedia.org/wiki?curid=119085" title="Frankium">
Frankium

Frankium of fransium is ’n chemiese element met die atoomgetal 87 en simbool Fr. Dit is die tweede skaarsste element wat natuurlik voorkom (naas astaat) en ’n hoogs radioaktiewe metaal wat in astaat, radium en radon verval. As ’n alkalimetaal het dit een valenselektron.

Massahoeveelhede frankium is nog nie waargeneem nie. Na aanleiding van die algemene voorkoms van die ander elemente in dié periode van die periodieke tabel word aanvaar frankium sal ’n hoogs reaktiewe metaal wees as genoeg byeengekry kan word om as ’n massavastestof of waar te neem. Om so ’n monster te kry is hoogs onwaarskynlik omdat die hoë vervalhitte (die halfleeftyd van sy langslewende isotoop is net 22 minute) dadelik enige waarneembare hoeveelheid van die element sou laat verdamp.

Frankium is in 1939 deur Marguerite Perey in Frankryk ontdek, vandaar die naam. Dit is die laaste element wat eers in die natuur ontdek is eerder as deur sintese. Buite die laboratorium is frankium uiters seldsaam, met spoorhoeveelhede wat aangetref word in uraan- en toriumerts, waar die isotoop frankium-223 voortdurend vorm en verval. Net sowat 20–30 g bestaan op enige gegewe tydstip in die aardkors; die ander isotope (buiten frankium-221) is geheel en al sinteties. Die grootste hoeveelheid wat in die laboratorium vervaardig is, was ’n tros van meer as 300 000 atome.



</doc>
<doc id="119088" url="https://af.wikipedia.org/wiki?curid=119088" title="Chemiese kinetika">
Chemiese kinetika

Chemiese kinetika is 'n tak van die fisiese chemie wat bestudeer met watter snelheid 'n chemiese reaksie plaasvind.

'n Belangrike begrip in die chemiese kinetika is die "reaksietempo" wat met verskeie simbole aangedui word. Hierdie snelheid hang van talle faktore af, soos:

Die reaksietempo kan ook op party maniere gemeet word.

Indien die reaksie spesies in verdunde sisteme betref, soos gasmolekule of ione in oplossing kan die reaksietempo in veranderings van hulle konsentrasie uitgedruk word. Daarby moet met die reaksie se stoigiometrie rekening gehou word. Byvoorbeeld vir 'n reaksie:

waar r,s,p en q die stoigiometriese konstantes van die spesies R en S (reaktante) en P en Q (produkte) verteenwoordig, kan die reaksietempo gedefinieer word as:

In die algemene geval moet die afhanklikheid van R van die konsentrasies, druk ensomeer "empiries" bepaal word. Dit word deur die reaksiemeganisme bepaal en gewoonlik "nie" deur die stoigiometriese vehoudings nie, behalwe naby 'n chemiese ewewig. Dié afhanklikheid kan baie ingewikkeld wees, maar soms volg dit taamlik eenvoudige wette.

Een van die eenvoudigste wette is die kinetika van eerste orde. In so 'n eerste-orde proses is die reaksietempo direk eweredig aan net een van die konsentrasies, byvoorbeeld:

Die eweredigheidskonstante k word die tempokonstante genoem.

Die eerste-orde wet is 'n differensiaalvergelyking van die eerste orde

Dit kan deur skeiding van die veranderlikes opgelos word:

Integrasie van t=0 na t=t' gee:

Die logaritme van die konsentrasie neem lineêr af in die tyd. Die konsentrasie self volg 'n eksponensiële verval-kurwe.
Hierdie wiskundige probleem is dieselfde as wat by radioaktiewe vervalprosesse aangetref word en kan ook met 'n halfleeftyd beskryf word .


</doc>
<doc id="119089" url="https://af.wikipedia.org/wiki?curid=119089" title="PPS 35 Tonner 4-6-0T">
PPS 35 Tonner 4-6-0T

Die PPS 35 tonner lokomotief van 1887 is 'n negentiende-eeu lokomotief. Twee van hierdie lokomotiewe is oorspronklik deur die DelagoaBaai spoorlyn vanaf Nasmyth, Wilson & Co bestel en kry die nommers 3 en 4. In 1897 is No 3 aan die Pretoria-Pietersburg spoorlyn Maatskappy verkoop waar hy die bynaam "Portugees" gekry het.

Die "Portugees" is gebruik as'n werkslokomotief tydens die bou van die Pretoria-Pietersburg spoorlyn en daarna as 'n hooflynlokomotief. In Junie 1898 het hy die eerste openbare trein tussen Pretoria en Warmbad getrek.
In Oktober 1899 breek die Tweede Vryheidsoorlog uit en die PPS is deur die ZAR regering onteien en aan NZASM oorhandig. Volgens die gewoonte in NZASM is die lokomotief as die "35 tonner" bekend. Tussen Mei 1900 en Maart 1901 val die Pretoria-Pietersburg spoorlyn onder die beheer van die Britse magte en is deur die "Imperial Military Railways" bestuur.
Na die oorlog kom al die spoorlyne in die Transvaalkolonie (voorheen die ZAR) onder die beheer van die Sentraal-Suid-Afrikaanse Spoorweë (CSAR). In 1908 verkoop die CSAR die "Portugees" aan die Olifantsfontein Brick & Tile Company vir £750. Daar werk hy as 'n rangeerlokomotief totdat hy buite werking gestel is.


</doc>
<doc id="119096" url="https://af.wikipedia.org/wiki?curid=119096" title="Metalloïed">
Metalloïed

’n Metalloïed (ook metalloïde of halfmetaal) is enige chemiese element wat eienskappe tussen dié van metale en niemetale het, of ’n mengsel van albei. Daar is nie ’n standaarddefinisie van die term of algehele ooreenstemming oor die elemente wat as sulks geklassifiseer word nie. Desondanks word die term steeds in chemiegeskrifte gebruik.

Van die elemente wat gewoonlik daarby gereken word, is:

Nog vyf elemente word minders dikwels as sulks geklassifiseer:

Dié 11 elemente lê op die periodieke tabel in ’n diagonale strook in die p-blok, van boor links bo tot astaat regs onder, tussen die metale en niemetale.

Tipiese metalloïede het ’n metaalagtige voorkoms, maar is bros en net redelike geleiers van elektrisiteit. Chemies tree hulle meestal op as niemetale. Hulle kan allooie vorm met metale. Die meeste van hul ander eienskappe is tussenin. Hulle en hul verbindings word gebruik in allooie, katalisators, glasse en elektronika.

Die term "metalloïed" is oorspronklik vir niemetale gebruik. Die mees onlangse gebruik, as ’n kategorie elemente met tussinin-eienskappe, het in 1940–1960 gewild geraak. Die term halfmetale word ontmoedig omdat dit in fisika ’n ander betekenis het as in chemie. In fisika verwys dit meer spesifiek na die elektroniese bandstruktuur van ’n stof.

Metalloïede het elektronegatiwiteite van ongeveer 2, wat min of meer halfpad op die elektronegatiwiteitskaal lê. Dit beteken hulle kan met metale soos natrium as oksidant optree en met niemetale soos fluoor as reduksiemiddel. Hulle is vastestowwe en hul struktuur bestaan uit kovalente netwerke, nie uit molekules soos by niemetale of digpakkings soos by metale nie. Hul elektriese eienskappe is ook 'n tussenvorm. Hulle is veral halfgeleiers.


</doc>
<doc id="119098" url="https://af.wikipedia.org/wiki?curid=119098" title="Niemetaal">
Niemetaal

’n Niemetaal of nie-metaal in chemie is ’n chemiese element wat min eienskappe van metale het. Hulle is gewoonlik baie vlugtig, het ’n klein mate van elastisiteit en is goeie niegeleiers van hitte en elektrisiteit. Wat chemiese eienskappe betref, het hulle ’n hoë ionisasie-energie en elektronegatiwiteitswaardes, en hulle kry elektrone by of deel hulle wanneer hulle reageer met ander elemente of verbindings. Altesaam 17 elemente word gewoonlik as niemetale geklassifiseer (regs in swart rame aangedui); die meeste is gasse (waterstof, helium, stikstof, suurstof, fluoor, neon, chloor, argon, kripton, xenon en radon); een is ’n vloeistof (broom) en ’n paar is vastestowwe (koolstof, fosfor, swael, seleen en jodium).

Hoewel daar vyf keer soveel metale as niemetale is, maak waterstof en helium meer as 99 persent van die elemente in die waarneembare heelal uit en suurstof amper die helfte van die aarde se kors, oseane en atmosfeer. Lewende organismes bestaan ook feitlik geheel en al uit niemetale, en niemetale vorm baie meer verbindings as metale.

Die edelgasse (He, Ne, Ar, Kr, Xe, Rn) neem binne die niemetale 'n eie plaas in. Hulle is monatomiese gasse wat 'n beperkte chemie besit. Van helium en neon is geen verbindings bekend nie. Van argon is net eksimere bekend, maar geen stabiele verbindings nie en van kripton en xenon net 'n paar verbindings met fluoor en suurstof. Die rede vir hulle beperkte chemiese reaktiwiteit is dat hul elektronkonifigurasie 'n volle skil is ([..]nsnp).

Die ander niemetale het 'n onvolledige skil en kan verbindings vorm waarin hierdie skil vol raak. Die atoom verkry daarby 'n negatiewe oksidasietoestand en vorm 'n anioon. Dit maak veral elemente soos F, Cl en O baie reaktief en hulle vorm met metale verbindings wat deur ioonbinding gekenmerk word.


</doc>
<doc id="119100" url="https://af.wikipedia.org/wiki?curid=119100" title="B'nai B'rith">
B'nai B'rith

B'nai B'rith (Hebreeus: "בני ברית"; Afrikaans: "Kinders van die verbond") is 'n internasionale organisasie van Jode wat anti-Semitisme bestry en Joodse mense oor die wêreld help. Dit is die oudste Joodse diensorganisasie ter wêreld. Die organisasie beywer hom vir die veiligheid en kontinuïteit van die Joodse volk en die staat Israel, asook die bekamping van antisemitisme en onverdraagsaamheid. Sy missie is om persone van die Joodse geloof te verenig en die Joodse identiteit deur middel van die bevordering van Joodse gesinslewe te versterk, om breë-gebaseerde dienste tot voordeel van senior burgers te lewer, en om voorspraak en aksie namens Jode oor die wêreld te fasiliteer.

B'nai B'rith is op 13 Oktober 1843 deur 12 Duits-Joodse immigrante onder leiding van Henry Jones in New York Stad gestig. Die historiese wortels van die organisasie stam uit 'n stelsel van broederlike losies. Soos broederlike organisasies in die Verenigde State van Amerika afgeneem het, het die organisasie in 'n tweeledige stelsel van beide losies en eenhede ontwikkel.

Die organisasie het honderde duisende lede met ondersteuners uit lande oor die wêreld. Dit het 'n begroting van ongeveer $14 000 000. Nagenoeg 95% van sy lede is in die Verenigde State.

B'nai B'rith is by die Joodse Wêreldkongres geaffilieer.



</doc>
<doc id="119101" url="https://af.wikipedia.org/wiki?curid=119101" title="Antisemitisme">
Antisemitisme

Antisemitisme is 'n haat vir, of vooroordeel teenoor Jode (m.a.w. Jodehaat). Jode het oor die geskiedenis dikwels met teenstand en selfs haat van ander te doen gekry. Antisemiete diskrimineer teen Jode as gevolg van hulle etnisiteit of godsdiens. Verskeie vorme van weerstand is later met die term 'antisemitisme' saamgevat. Dit sluit diskriminerende wette, en selfs moord op Jode, soos tydens pogroms en die Sjoa ("Holocaust") in.

Hoewel die woord 'antisemitisme' haat jeens alle Semiete (sprekers van Semitiese tale, waaronder Arabiere) insluit, is die term slegs op Jode van toepassing. Die term "antijudaïsme" word ook soms gebruik, veral deur teologiese teenstanders van die Jodedom (dus nie op etnisiteit, maar teen die Joodse geloof gerig).

Antisemitisme het sy hoogtepunt tussen 1933 en 1945 met die Sjoa, ook bekend as die finale oplossing, bereik. Die plan was om van die totale Joodse bevolking in Europa ontslae te raak. Ongeveer ses miljoen Europese Jode is as gevolg van die Nazi-leier Adolf Hitler se optrede dood. Volgens hom was die Jode 'n rasgroep met swak natuurlike eienskappe.

Antisemitisme is vandag steeds algemeen. 'n Opname in 2011 deur die "Pew Research Center" toon dat Moslem-lande in die Midde-Ooste oor die algemeen steeds 'n slegte indruk van Jode het. Slegs 2% van Egiptenare, 3% van die Libanese Moslems en 2% Jordaniërs het 'n gunstige houding jeens Jode. In 'n 2013-opname van 5847 Jode in Europa, het 76% gedink dat antisemitisme oor die afgelope vyf jaar toegeneem het en 29% het emigrasie oorweeg omdat hulle onveilig voel.

Die Nuwe Testament bevat antisemitiese inhoud:


</doc>
<doc id="119105" url="https://af.wikipedia.org/wiki?curid=119105" title="Samarium">
Samarium

Samarium is 'n chemiese element wat tot die lantaniede behoort.



</doc>
<doc id="119106" url="https://af.wikipedia.org/wiki?curid=119106" title="Steven Bochco">
Steven Bochco

Steven Bochco (1943-) is ’n Amerikaanse draaiboekskrywer en vervaardiger van TV-programme. Hy het talle gewilde reekse ontwikkel, soos "Hill Street Blues", "LA Law", "NYPD Blue" en "Murder One". Hy was ook vir skouspelagtige flaters, soos "Cop Rock", verantwoordelik. Bochco het verskeie pryse vir sy werk ontvang, waaronder 'n Emmy vir sy skryfwerk in 1981 en in 1987.

Bochco is op 16 Desember 1943 in New York Stad van 'n Joodse gesin gebore. Sy ma was 'n skilderes en sy pa 'n violis. Bochco word aan die "Manhattan High School of Music and Art" opgelei en studeer daarna toneel en teater aan die "Carnegie Institute for Technology" in Pittsburgh. In 1966 verwerf hy sy BA in Beeldende Kunste.

Hy begin as 'n skrywer by Universal Studios en word later 'n redakteur. Hy werk onder andere aan TV-reekse soos "Ironside", "Columbo" en "MacMillan and Wife". Hy doen filmwerk en skryf die scenario vir die TV-fliek "The Counterfeit Killers" (1968). Hy werk ook aan "Silent Running" (1972) en "Double Indemnity" (1973). In 1978 begin hy by "MTM Enterprises", waar hy ook 'n kans kry om te produseer.

Bochco was suksesvol met die TV-reeks "Hill Street Blues" vir NBC. Die reeks draai van 1981 tot 1987 met Bochco as mede-ontwikkelaar. Hy werk ook as skrywer en vervaardiger aan die reeks. Ondanks positiewe kritiek en talle onderskeidings was die reeks nooit regtig lonend nie. In 1985 is Bochco by MTM weggestuur ná die mislukking van die "Bay City Blues"-projek in 1983.

Vervolgens maak Bochco die reeks "L.A. Law" (1986–1994) vir NBC. Hy kry in 1987 'n lonende kontrak by ABC wat hy gebruik om sy eie maatskappy te stig en die reeks "Doogie Howser, M.D." (1989–1993) en die flop "Cop Rock" (1990) te finansier. Hy kom later terug met die reeks "NYPD Blue" (1993), wat vir Amerikaanse gehore taamlik kontroversieel was. Daarna werk hy aan reekse soos "Murder One", "Brooklyn South" en "City of Angels". In 2005 bring hy die oorlogsreeks "Over There" saam met Chris Gerolmo uit. Die reeks handel oor 'n groep jong soldate aan die front in Irak.

Bochco trou in 1969 met aktrise Barbara Bosson, van wie hy in 1998 skei.


</doc>
<doc id="119110" url="https://af.wikipedia.org/wiki?curid=119110" title="Paul Opperman">
Paul Opperman

Ds. Paul Jacobus Opperman (12 Maart 1924 – 12 Oktober 2016) was leraar in ses gemeentes van die Gereformeerde Kerke in Suid-Afrika, waarvan een in Noord-Rhodesië en een in Kenia.

Nadat Opperman die grade B.A. en B.D. aan die Potchefstroomse Universiteit vir Christelike Hoër Onderwys verwerf het, aanvaar hy in 1951 ’n beroep na sy eerste werkkring, die kombinasie Lusaka-Nkana in die teenswoordige Zambië. Dié twee kerke, wat toe deel was van die Klassis Rustenburg, maar in later jare deel sou vorm van die Klassis Trans-Limpopo, het in daardie jaar onderskeidelik 120 en 85 belydende lidmate gehad. Lusaka se dooplidmate het 87 getel en dié van Nkana 80.

In 1955 keer ds. Opperman terug na die Unie toe hy ’n beroep aanneem na die Gereformeerde kerk Vryburg. Ná andermaal ’n vierjarige bediening, aanvaar hy in 1959 weer ’n beroep na die buiteland, dié keer as laaste predikant van die Gereformeerde kerk Eldoret in Kenia. Eldoret en Skeurvallei, die ander gemeente in Kenia in kombinasie met wie Eldoret ds. Opperman beroep het, was toe reeds vyf jaar vakant. In die voorafgaande 50 jaar sedert Eldoret se stigting in 1909, was die Gereformeerde lidmate in Kenia 42 jaar sonder ’n vaste predikant. Al was ds. Opperman op die hoogte van sake wat die Gereformeerde kerke in Midde-Afrika betref en bewus daarvan dat die einde vir hulle in sig was, het hy die beroep aangeneem en is hy op Sondag 13 September 1959 deur ds. Hennie Kruger van Bulawayo/Gwelo-Gatooma in Salisbury bevestig tydens die Klassis Trans-Limpopo, wie se afgevaardigdes die geleentheid bygewoon het.

Van Salisbury af het ds. Opperman en oudl. Manie Engelbrecht na Nairobi gevlieg, en van daar is hulle in die geselskap van oudl. Botha Enslin na Naivasha in die Skeurvallei. Hoewel albei gemeentes toe reeds vinnig kleiner geword het namate lidmate teruggetrek het na Suid-Afrika en sommige na Suid-Rhodesië gegaan het, het ds. Opperman se werk volstoom voortgegaan. Hy en oudl. Faantjie Engelbrecht het byvoorbeeld besoek gebring aan die enkele Gereformeerdes in Tanzanië, van wie een gesin 14 jaar vantevore laas ’n ampsdraer van hul kerk in hul huis kon verwelkom. Die laaste klassis in Kenia is gehou op 6 September 1961 te Eldoret. Die afgevaardigdes kon aanvoel dis die laaste keer, aldus dr. V.E. d'Assonville in "Kerk op die Wit Hooglande", waarin hy die verhaal van die Gereformeerde Kerk in Kenia vertel. Vier dae vantevore het Eldoret se kerkraad oudl. Stoffel Roets en diaken James Wheeler benoem om as trustees van die kerk se eiendom op te tree ingeval die politieke toestande dit vir die Gereformeerdes onmoontlik sou maak om langer in Kenia te woon. In die klassis van vier dae later is die volgende opgeteken: "Dit is vir die klassis bedroewend om te beraadslaag oor die moontlikheid dat die kerke van Eldoret en Skeurvallei miskien moet ophou om te bestaan gesien die uiters moeilike landsomstandighede en politieke verwikkelinge wat die kerk tegemoetgaan. Aan die ander kant stem dit tot blydskap dat die broeders en susters so sterk en volhardend in die geloof staan ..."

Minder as vier maande later, op Maandag 1 Januarie 1962, het ds. Opperman sy tasse en laaste paar los goed in sy Peugeot-stasiewa gelaai en afskeid geneem van die lidmate wat vir oulaas hul predikant kom bystaan het. Kenia se laaste Gereformeerde predikant het op pad suide toe eers Naivasha aangedoen waar hy by oudl. Botha Enslin oornag het. Die volgende dag het verder gery op pad na Steynsburg in die Noordoos-Kaap waarheen hy ’n beroep aangeneem het. Dr. D'Assonville skryf dit was nie die eerste beroep wat hy in Kenia gekry het nie, maar "hy het gewag tot op die laaste, totdat die gemeente so drasties uitgedun was dat instandhouding van die kerk feitlik onmoontlik geword het." Tien jaar vantevore, toe albei die gemeentes in Kenia tot die Klassis Waterberg het, het Eldoret ’n sieletal van 163 gehad en Skeurvallei 54. Tien jaar later, by sy vertrek, toe Eldoret, Skeurvallei, die twee Noord-Rhodesiese kerke waar hy sy bediening begin het en die twee in Suid-Rhodesië (Bulawayo en Salisbury) die Klassis Trans-Limpopo gevorm het, het Eldoret se sieletal afgeneem tot 85 en Skeurvallei s’n tot 28. Lusaka het toe nog ’n sieletal van 240 gehad, Nkana 225, Salisbury 280 en Bulawayo 221. Terwyl die kombinasie Eldoret-Skeurvallei met ds. Opperman se vertrek tot hul ontbinding Eldoret in 1966; Skeurvallei in 1963) vakant sou bly, het elkeen van die ander kerke nog sy eie predikant gehad. Eldoret se laaste kerkraadsvergadering waarvan die notules opgeteken is, was op 19 en 20 Oktober 1963: Die laaste gelde gaan na verskillende fondse in Suid-Afrika en die orrel na Salisbury. Die kerkeiendomme is verkoop en die laaste klompie boeke in die konsistorie bymekaargemaak. Op 16 Februarie 1964 het Stoffel en Nonnie Roets, wat in 1908 na Oos-Afrika gekom het, die sleutels van die kerkgebou aan die nuwe eienaar oorhandig. Twee en ’n half jaar later, op 28 Augustus 1966, het hulle die land verlaat nadat Stoffel Roets die laaste inskrywing in die kerk se notuleboek gemaak het: "Laaste nuus ... C.J. Roets vertrek per boot van Mombasa na Durban op 28/8/66. Laat nog sewe lidmate agter in Kenia met attestasies."

Vroeg 1962 is ds. Opperman as die Gereformeerde kerk Steynsburg se elfde predikant in die gemeente se 90-jarige bestaan bevestig. Hier sou die vrygesel-predikant van by die 40 jaar in die huwelik tree met Magdalena Elizabeth Bekker. Twee dogters en ’n seun is uit die huwelik gebore, van wie die seun en oudste dogter op Steynsburg gebore is. 

Ná ’n vyfjarige bediening op Steynsburg het ds. Opperman en sy gesin in 1967 na die kombinasie Vaalharts-Christiana vertrek, waar hulle sewe jaar sou vertoef. Op 24 September 1975, nagenoeg ’n jaar na ds. Opperman na sy laaste gemeente, is die eerste sooi van Vaalharts se nuwe kerkgebou op Hartswater gespit. Dit was ’n hoogtepunt ná jare lange beplanning, hoofsaaklik in ds. Opperman se tyd, maande lange onderhandelings met die argitek en die afhandeling van die planne. Die tender is toegeken aan V.N.B. Bouers en die bouaannemer was W.J. van Niekerk. Die hoeksteen is op 1 Mei 1976 gelê waarna die ingebruikneming op 12 en 13 Maart 1977 kon plaasvind. Luidens die program van dié geleentheid het ds. Opperman nie aan die verrigtinge deelgeneem nie. Dis nie bekend of hy die geleentheid bygewoon het nie. Hy het wel sy beste wense oorgedra in die feesuitgawe van die gemeentenuusbrief by die inwyding van die nuwe kerk. "Mooi is ons herinneringe van die omtrent sewe bedieningsjare vanaf 1967. 'n Gemeenskap met min krulle en skadukolle, vol verkwikkende menslikheid en liefde. Lekker het ons gewerk, soms selfs saamgesweet (toe die sendingkerk te Pampierstad opgerig is). Heerlik om te mag sien: die God van die hemel het u dit laat geluk. Eintlik is dit 'n uitstaande bergspits in 'n hele reeks baie mooi dinge wat die Here hierdie oor 'n wye gebied verspreide en in getalle beperkte gemeente gedurende die afgelope jare laat doen het."

In sy laaste gemeente, Johannesburg-Wes, sou ds. Opperman staan van 1974 tot hy sy emeritaat in 1988 aanvaar het. Met sy koms daarheen, was dit ’n sterk gemeente met 471 belydende en 202 dooplidmate, maar tydens sy 14-jarige bediening het die getalle gedurigdeur afneem weens die wegtrek van lidmate na ander dele van die Rand sodat die getalle 10 jaar ná sy aftrede 105 en 22 was en die kerk dan ook in daardie jaar ontbind het. So het dit gebeur dat van al die gemeentes of kombinasies waarin hy gestaan het, net Vryburg, Vaalharts en Christiana hom oorleef het, maar Lusaka, Nkana, Eldoret, Skeurvallei en Johannesburg-Wes al vyf voor sy dood ontbind het. 

Hy is ’n lang rustyd van 28 jaar gegun tot sy oorlye op 12 Oktober 2016.



</doc>
<doc id="119112" url="https://af.wikipedia.org/wiki?curid=119112" title="Natuurfotografie">
Natuurfotografie

Natuurfotografie is dié tak van fotografie wat spesialiseer in die fotografeer van die natuur. Die fotograwe is gespesialiseer in die maak van foto's van landskappe, diere, plante en nabyskote van natuurlike tonele en teksture.

Natuurfotografie bestaan uit verskillende vertakkings, en meeste natuurfotograwe spesialiseer in 'n bepaalde onderdeel.

Die mees beoefendes is:
Daar is verskillende strominge binne natuurfotografie wat die inhoudelike vul. Eén groep wil die werklikheid so akkuraat as moontlik vertoon (registratiewe fotografie), en sien natuurfotografie hoofsaaklik as van illustratiewe en wetenskaplike belang. Ander probeer weer om deur middel van hul werk, soveel moontlik van die groter publiek oortuig van die skoonheid van die natuur.

Natuurfotografie se rol word dikwels onderskat. Dié fotografievorm vereis baie geduld en afgesien van koue sowel as warm temperature, verg dit heelwat liggaamlike vermoeiing, voorbereiding, tegniese kennis van die materiaal en randapparatuur (rekenaarkennis, geologie en ekologie, GPS en navigasie, kartografie, literatuur en biologie) en ook groot belegging in materiaal. Die opbrengs mag egter beperk wees, en die aanbod is wêreldwyd groot en die afsetmark maar klein. Die meeste natuurfotograwe is dan ook fanatieke amateurs, wat baie toegewyd is aan hul stokperdjie.


</doc>
<doc id="119114" url="https://af.wikipedia.org/wiki?curid=119114" title="Teater">
Teater

Teater is 'n samewerkende vorm van fyn kuns wat lewendige kunstenaars, tipies akteurs of aktrises gebruik, gebruik om die ervaring van 'n werklike of verbeelde gebeurtenis voor 'n lewendige gehoor in 'n spesifieke plek aanbied, dikwels 'n stadium.


</doc>
<doc id="119116" url="https://af.wikipedia.org/wiki?curid=119116" title="Konstantin von Tischendorf">
Konstantin von Tischendorf

Lobegott Friedrich Konstantin von Tischendorf (Lengenfeld, in die huidige Sakse, 18 Januarie 1815 – Leipzig, 7 Desember 1874) was 'n Duitse, Lutherse teoloog en Bybelwetenskaplike. Hy was 'n lid van die teologiese fakulteit van die universiteit van Leipzig en is veral bekend vir die ontdekking van die "Kodeks Sinaiticus", 'n 4de-eeuse manuskrip van die Bybel, wat in 'n klooster aan die voet van die Sinaigebergte in Egipte gevind is.

Tischendorf het die "Kodeks Sinaiticus" in Februarie 1859 ontdek. Dit dateer uit ongeveer 330 tot 350 en bevat die Ou Testament in Septuagint-vorm, asook 'n volledige weergawe van Nuwe Testament. Dit is met die hand in Koine-Grieks geskryf en is die wêreld se oudste (oorspronklik) volledige Bybel. Die kodeks kan in die Britse Biblioteek in Londen of as 'n gedigitaliseerde weergawe op die internet besigtig word. Die "Kodeks Sinaiticus" en die "Kodeks Vaticanus" (ook uit die 4de eeu, maar minder volledig) is met mekaar vergelyk om tekstuele verskille op te los.

Hy ontdek daarnaas nog 'n aantal ander handgeskrewe Bybelskrifte en versorg 'n kritiese teks van die Nuwe Testament, wat nog steeds van belang geag word. So ontdek hy 'n vyfde-eeuse Bybelteks in die "Kodeks Ephraemi Rescriptus" onder 'n hagiografie van Efrem die Siriër (St. Efrem) uit die twaalfde eeu.

Tischendorf ontvang in 1865 eredoktorsgrade van die Universiteit van Oxford en die Universiteit van Cambridge. Hy is in 1869 vanweë sy werk tot die adelstand verhef.



</doc>
<doc id="119119" url="https://af.wikipedia.org/wiki?curid=119119" title="Bristol Blenheim">
Bristol Blenheim

Die Bristol Blenheim is 'n tweemotorige bomwerper wat tydens die Tweede Wêreldoorlog hoofsaaklik deur die Britse Lugmag gebruik was. Die prototipe het sy nooiensvlug op 25 Junie 1936 voltooi.



</doc>
<doc id="119122" url="https://af.wikipedia.org/wiki?curid=119122" title="Stephenson-klepratwerk">
Stephenson-klepratwerk

Die Stephenson kleprat of Stephenson skakel of verskuiwende skakel is 'n eenvoudige ontwerp van 'n klepratwerk wat wyd oor die wêreld gebruik word in alle vorme van stoomenjins. Dit is vernoem na Robert Stephenson, maar is eintlik deur sy werknemers uitgevind.

Die Stephenson-kleprat is 'n gerieflike reëling vir enige enjin wat nodig het om te ritereer, en word wyd toegepas op spoorweglokomotiewe, traksie-enjins, stoommotorenjins en stilstaande enjins wat nodig het om om te keer, soos rolmeule se enjins. Dit was gebruik op die oorweldigende meerderheid van mariene enjins. Die Great Western Railway gebruik Stephenson-ratwerk op die meeste van sy lokomotiewe, hoewel die latere viersilinderenjins Walschaerts-klepratwerk gebruik.


</doc>
<doc id="119124" url="https://af.wikipedia.org/wiki?curid=119124" title="Inkatoubrug">
Inkatoubrug

Inkatoubrûe is eenvoudige brûe wat oor klowe en riviere ("pongos") gebou is deur die Inkaryk. Die brûe is 'n integrale deel van die Inca padstelsel en illustreet Inca innovasie in ingenieurswese. Brûe van hierdie tipe is nuttig aangesien die Inca mense nie oor die gebruik van wielvervoer beskik het nie - verkeer was beperk tot voetgangers en vee.

Die Inkas het natuurlike vesel gebruik wat hulle in die plaaslike plantegroei gevind het om brûe te bou. Hierdie vesel is saamgeweef om 'n sterk tou te lewer, en is versterk met hout om 'n kabelvloer te skep. Elke kant was dan verbonde aan 'n paar rotsankers aan beide kante van die kloof, met massiewe kabels van geweefde gras wat hierdie twee toringstaanders verbind het. Toegevoeg tot hierdie konstruksie, het twee bykomende kabels opgetree as handrelings. Die kabels wat die voetpadjie ondersteun was versterk met gevlegte takke. Hierdie multi-struktuurstelsel het die brûe sterk genoeg gemaak om selfs die Spanjaarde op hul ryperde te kan dra. Die ontwerp sak natuurlik in die middel.

Deel van die brug se sterkte en betroubaarheid was vanweë die feit dat elke kabel elke twee jaar vervang is deur die plaaslike inwoners as deel van hul openbare diens of verpligting. In sommige gevalle het die plaaslike bevolking as uitsluitlike taak die handhawing en herstel van hierdie brûe gehad sodat die Inkapaaie of -padstelsels kon voortgaan om te funksioneer.

Die herstelwerk aan hierdie brûe was gevaarlike werk, en diegene wat herstelwerk moes doen, het dikwels met die dood kennis gemaak. 'n Incaskrywer prys die Spaansgeboude messelwerkbrûe, omrede dit nie die behoefte aan herstel van die toubrûe gehad het nie.


</doc>
<doc id="119126" url="https://af.wikipedia.org/wiki?curid=119126" title="Edik van Fontainebleau">
Edik van Fontainebleau

Die Edik van Fontainebleau (Frans: "Édit de Fontainebleau") was 'n verordening wat deur die Franse koning Lodewyk XIV uitgevaardig is en wat op 22 Oktober 1685 in Frankryk van krag geword het. Die verordening het die edikte van Nantes en van Nîmes herroep en staan ook as die Herroeping van die Edik van Nantes of Révocation (Fr., "herroeping") bekend.

Die Edik van Nantes is op 13 April 1598 deur Hendrik IV van Frankryk uitgevaardig en het die plaaslike Calvinistiese Protestante, oftewel Hugenote, wesenlike regte in die grotendeels Katolieke nasie gebied. Hendrik IV wou deur middel van die verordening burgerlike eendrag bevorder. 

Die Edik van Nantes het algemene vryheid van gewete aan indiwidue gebied en het spesifieke konsessies aan die Protestante gemaak, soos amnestie en die herinstelling van hul burgerregte. Dit het die Hugenote toegelaat om hul geloof uit te oefen en het hulle teen vervolging deur die staat beskerm. Die Edik was die begin van die einde van die religieuse oorloë wat Frankryk gedurende die tweede helfte van die 16de eeu geteister het.

Die Kardinaal de Richelieu was weens die bedreiging van die Katolieke Huis van Habsburg in beide sy buitelandse en binnelandse beleide verdraagsaam teenoor Protestante. Hy het byvoorbeeld bondgenootskappe met die Anglikaanse Karel I van Engeland sowel as met Protestantse state soos die Republiek van die Sewe Verenigde Nederlande, Denemarke, en Swede gesluit. Jeens die Protestantse onderdane van die Franse koninkryk was Richelieu ewe strategies en pragmaties; hy moes egter teenstryd bied toe die vorming van 'n Hugenootse staat binne die koninkryk begin dreig. Toe die Hugenote in opstand kom, laat Richelieu sy verdraagsame benadering vaar. Hy het die regte wat die Protestante ingevolge die Edik van Nantes geniet het drasties ingeperk en hy het die Beleg van La Rochelle (1625-1628) gelei waartydens 25 000 Hugenote weens hongersnood gesterf het.

Daarbenewens het Koning Lodewyk XIV die teenwoordigheid van ketters in sy koninkryk aanstootlik gevind. Die afwesigheid van die universele navolging van Katolisisme in Frankryk was vir Lodewyk XIV nie in ooreenstemming met sy visie van 'n perfekte outokrasie nie. In 1681 begin hy dragonders (berede infanteriste) in die huise van Hugenote inkwartier om die Hugenote te intimideer en om hulle na Katolisisme te bekeer. Hierdie vervolging van die Hugenote staan bekend as die dragonnades en sou later deur die Edik van Fontainebleau tot amptelike beleid gemaak word. Die Edik van Fontainebleau het ook opdrag gegee om Protestantse kerke te vernietig en om Protestantse skole te sluit.

Die amptelik goedgekeurde vervolging van prominente Hugenote deur dragonders het tot die grootskaalse ontvlugting van Protestante uit Frankryk gelei. Ramings wissel, maar die konsensus is dat tussen 210 000 en 900 000 Hugenote oor die volgende twee dekades uit Frankryk sou vlug. Hulle het asiel gevra in onder meer Engeland, Swede, Switserland, Brandenburg-Pruise, Denemarke, in Protestantse state in die Heilige Romeinse Ryk, in Noord-Amerika, en in die Kaapkolonie.

Historici vergelyk die Edik van Fontainebleau met die Spaanse Verdrywingsverordening wat op 31 Maart 1492 deur die Katolieke kongingspaar Ferdinand II van Aragón en Isabella van Kastilië in Granada uitgevaardig is en wat Spaanse Jode gedwing het om die Spaanse koninkryk te verlaat of om hulle na Katolisisme te bekeer, asook met die verdrywing of gedwonge kerstening van Spaanse Moslems (1609-1614) wat begin het met 'n bevel wat op 6 April 1609 deur koning Filips III van Spanje gegee is. Die Edik van Fontainebleau, die Verdrywingsverordening, en die verdrywing en gedwonge kerstening van Spaanse Moslems was uitbarstings van religieuse onverdraagsaamheid wat 'n relatief verdraagsame tydperk beëindig het.

Die Edik van Fontainebleau het tot 'n breinkwyn (kundigheidsverlies) in Frankryk gelei. Groot getalle bekwame ambagslui, insluitende die prominente barok argitek en meubelier Daniel Marot, het die Franse koninkryk voor religieuse vervolging ontvlug. Die Hugenote het kennis van belangrike tegnieke en style saam met hulle landuit geneem, wat die gehalte van sy, spieëlglas, silwersmidswerk, horlosies, en kabinetwerk in die bestemmings waarheen hulle gevlug het dramaties verbeter het. Sommige heersers, soos Frederik Willem I van Brandenburg wat in teenstelling met sy Evangelies-Lutherse volk 'n aanhanger van Calvinisme was en wat op 8 November 1685 in die Gregoriaanse kalender die Edik van Potsdam uitgevaardig het, het die Protestante aangemoedig om na hul nasies te vlug.



</doc>
<doc id="119127" url="https://af.wikipedia.org/wiki?curid=119127" title="Likwidasie">
Likwidasie

Die likwidasie van 'n onderneming gebeur waneer hy aan die einde van sy lewe kom. In prinsiep is al die onderneming se bates verkoop en die opbrengs versprei in die volgorde volgens die wet totdat al die bate of geld versprei is. Die gewone volgorde is:

As daar nie genoeg bate of geld is om 'n bepalde kategorie uit te betaal, kry elkeen in daardie kategorie dieselfde persentasie van die geld wat aan hulle geskuld is en die krediture in laer kategorieë kry niks nie. 

Die is nie altyd nodig om al die bate te verkoop nie, soms sal 'n krediteur sekere bate in plaas van geld oorneem. 


</doc>
<doc id="119129" url="https://af.wikipedia.org/wiki?curid=119129" title="Edik">
Edik

'n Edik (Latyn: "edicere", verkondig) is 'n aankondiging van 'n wet en word geassosieer met monargie. Die Pous van die Rooms-Katolieke Kerk is 'n voorbeeld van iemand wat in vandag se tyd nog edikte uitreik.



</doc>
<doc id="119134" url="https://af.wikipedia.org/wiki?curid=119134" title="Geloof">
Geloof

Geloof kan na die volgende verwys:


</doc>
<doc id="119135" url="https://af.wikipedia.org/wiki?curid=119135" title="Outokrasie">
Outokrasie

Outokrasie is 'n regeringstelsel waarin die hoogste gesag in die hande van één persoon gekonsentreer is. Hierdie persoon se besluite is nie onderworpe aan eksterne wetlike beperkinge of aan beheer deur die bevolking nie. Die bekendste vorme van outokrasie is absolute monargie (bv. in Saoedi-Arabië) en diktatorskap (bv. in Noord-Korea).


</doc>
<doc id="119136" url="https://af.wikipedia.org/wiki?curid=119136" title="Disprosium">
Disprosium

Disprosium is 'n chemiese element wat tot die lantaniede behoort.

Die element is deur die Franse chemikus Paul-Émile Lecoq de Boisbaudran in 1886 ontdek. Dit was nogtans eers in 1950 dat die Kanadees Spedding en sy span die element met ioonuitwisseling van die ander lantaniede geskei het en tot die suiwer metaal gereduseer het volgens:

Dit is 'n glansende silwerwit metaal wat in die lug taamlik stabiel is, maar selfs in verdunde sure maklik oplos en waterstof vrystel. Indien dit suiwer is, is dit sag genoeg om met 'n mes gesny te word.

Disprosium word in die kerntegnologie en die metallurgie toegepas. Daar is ook lasers wat die element bevat.



</doc>
<doc id="119137" url="https://af.wikipedia.org/wiki?curid=119137" title="Kettery">
Kettery

Kettery is 'n geloof of teorie wat teenstrydig is met gevestigde gelowe en gebruike. 'n Ketter is 'n voorstander van só 'n teenstrydige geloof of teorie.


</doc>
<doc id="119138" url="https://af.wikipedia.org/wiki?curid=119138" title="Römertopf">
Römertopf

Die Römertopf (Duits: "Romeinse pot") is 'n kleipotjie met 'n deksel en 'n geglasuurde binnekant wat volgens antieke Romeinse voorbeelde ontwikkel is om kos in 'n bakoond gaar te maak. Dit is in 1967 op die Duitse mark ingevoer en het veral in die 1970's en 1980's in Duitse huishoudings gewild geraak. Die naam word wêreldwyd as handelsmerk beskerm. Tot op hede is meer as 25 miljoen "Römertopf"-potjies verkoop.

Kleipotjies het 'n lang tradisie wat terugstrek tot prehistoriese jagtersgemeenskappe wat hul vangs in warm as of oor die oop vuur gaar gemaak het. Maar dit was die Etruskers en Romeine wat die kuns van stoomgaarmaak vervolmaak het deur kos in kleipotjies in hul eie sap gaar te maak. So kon hulle dus sappige vleis met 'n sagte tekstuur verkry. Die deksels van moderne "Römertopf"-potjies word sowat 'n kwartier in water gedompel. Water, wat deur die poreuse kleimateriaal geabsorbeer is, word later tydens die kookproses as stoom vrygestel waarin die kos (vleis of groente) gaargemaak word. Die "Römertopf" is ook geskik om brood in te bak (sonder byvoeging van water) en vervolgens in te bêre, of om kos in 'n mikrogolfoond gaar te maak. Ander spesiale variante, wat tans te koop is, word byvoorbeeld gebruik om aartappels of uie in te stoor.

Veral vleisbredies word deur verskillende beskawings al eeue lank in kleipotjies gaar gemaak. 'n Bekende voorbeeld hiervan is die spitslopende tajine-pot van Marokko. Soortgelyke koniese potjies (sonder deksels) is ook in Japan en Switserland ("caquelons" genoem) in gebruik. Een van die gewildste geregte op die Balkanskiereiland, "Đuveč", word in 'n gelyknamige potjie gekook, net soos die Sjinese "shaquo", die Spaanse "Frijoles de la olla" ("boontjies uit die potjie"), Turkse "Kuzu Güveç" (wat van lamsvleis berei word) of Italiaanse soufflés wat in 'n oop potjie, die "pirofila di terracotta", berei word.




</doc>
<doc id="119139" url="https://af.wikipedia.org/wiki?curid=119139" title="Paul-Émile Lecoq de Boisbaudran">
Paul-Émile Lecoq de Boisbaudran

Paul-Émile Lecoq de Boisbaudran (18 April 1838 – 28 Mei 1912) was 'n Franse chemikus.

Hy is bekend vanweë sy ontdekking van die chemiese elemente gallium, samarium en disprosium. Hy het veral bydraes aan die spektroskopie gelewer. Hy is ook die eerste wat besef het dat argon tot 'n aparte groep elemente behoort, wat later edelgasse genoem sou word.

Hy stam uit die adellike geslag van die Boisbaudran en het eers in die wynbesigheid van sy familie gewerk. Hy is in Cognac in die Hôtel Templéreau de Beauché, sy voorsate se tuiste, gebore. Hy was die oudste kind en enigste seun van Paul-Aimé Boubaudran Lecoq en Anne-Louise-Alexandrine Joubert. Hy het geen opleiding in chemie ontvang nie, maar het in sy tuislaboratorium gewerk en daar drie nuwe elemente ontdek. Behalwe sy vriend sir William Ramsay is hy relatief onbekend in die wetenskaplike wêreld, veral in die buiteland.

In 1897 trou hy met Jeannette Nadault-Valette. Hulle was gelukkig, maar die huwelik het nie lank geduur nie. In 1900 kry hy gesondheidsprobleme en sy artritis maak dit onmoontlik om aktief te bly. Hy sterf in 1912 sonder nasate, hy was 74 jaar oud.


</doc>
<doc id="119147" url="https://af.wikipedia.org/wiki?curid=119147" title="Greenwich-tydsein">
Greenwich-tydsein

Die Greenwich-tydsein (Engels: "Greenwich Time Signal") is 'n reeks van ses kort pieptone (blieps) wat op die radio-senders van die BBC uitgesaai word om die begin van 'n nuwe uur aan te dui. Dit is vir die eerste keer op 5 Februarie 1924 gebruik. Hierdie piepgeluide word vanaf die 55ste tot en met die sestigste sekonde van die 59ste minuut van elke uur uitgesaai. Elke piep duur 0,1 sekonde, terwyl die laaste een 'n halwe sekonde duur. Die tydsein word meestal deur mense gebruik om hul horlosies in te stel.

As daar 'n skrikkelsekonde is, word sewe pieptone gespeel (of, teoreties, vyf om 'n negatiewe skrikkelsekonde aan te dui). Vóór die invoering van skrikkelsekondes was die laatste piep net so lank as die voriges.

Soortgelyke tone word oor die wêreld gebruik om 'n nuwe uur aan te dui, meesal oor die radio, en net voor die nuus gelees word. Die tyd word deesdae in sommige lande digitaal uitgesaai, met horlosies wat hulself daarvolgens instel. Elektroniese toestelle (soos selfone) wat aan die Internet gekoppel is kan hul tyd outomaties vanaf NTP-bedieners instel.

Die SAUK het ook uurlikse pieptone uitgesaai. Kort na die Tweede Wêreldoorlog het hulle blykbaar hul kantoor se venster oopgemaak om na die klokkespel van die Poskantoor se horlosie te luister, en hulle horlosie daarvolgens ingestel. Dit het later aan die lig gekom dat die Poskantoor op sy beurt weer hul horlosie volgens die blieps oor die radio ingestel het. Die Sterrewag het later die verantwoordelikheid by die Poskantoor oorgeneem, wat die blieps meer betroubaar gemaak het.

Die Nederlandse Publieke Omroep (NPO) gebruik oorspronklik ses pieptone, almal ewe lank, maar sedert 1991 word net drie tone gespeel, met die derde een langer as die res.


</doc>
<doc id="119148" url="https://af.wikipedia.org/wiki?curid=119148" title="Daniel Marot">
Daniel Marot

Daniel Marot (1661–1752) was a Franse Protestant, argitek, meubelier en graveur.


</doc>
<doc id="119149" url="https://af.wikipedia.org/wiki?curid=119149" title="Netwerktyd-protokol">
Netwerktyd-protokol

Netwerktyd-protokol (Engels: "Network Time Protocol"; afgekort "NTP") is 'n protokol waarmee rekenaars onderling met mekaar in verbinding tree om hul interne horlosies te sinkroniseer. NTP is een van die oudste Internetprotokolle en luister op UDP-poort 123.

NTP is gebaseer op die aanname dat die netwerkvertraging voorspelbaar is. Die rekenaarnetwerk word hiërargies ingedeel, waar rekenaars met die noukeurigste tydbron as "stratum 1" aangedui word. Die rekenaars wat hul tyd van so 'n bediener bekom is per definisie op "stratum 2" of laer.

'n NTP-kliënt kan verskeie NTP-bedieners (bronne) gebruik, waar die NTP-kliënt self besluit welke bron die beste werk. Aan die hand van sekere kriteria kies 'n NTP-kliënt 'n bron en sinkroniseer sy tyd daarmee. Klein verskille in tyd word deur die kliënt opgemaak deur die rekenaar se klok vinniger of stadiger te laat loop. As gevolg hiervan kan die tyd sonder enige spronge reggestel word. Die kliënt bly egter met al sy NTP-beidieners in verbinding, en kies 'n ander bron vir sinchronisasie as dit 'n meer stabiele tyd bied.

'n Atoomklok kan byvoorbeeld as 'n tydbron dien, so ook 'n DCF77- of GPS-ontvanger. Die GPS-sein bevat onder meer akkurate tyd. Die rekenaar wat hierdie seine ontvang kan ander rekenaars deur die netwerk met millisekonde-akkuraatheid sinchroniseer.

Spesiale toestelle is in die handel beskikbaar wat die funksie van 'n DCF77- of GPS-klokontvanger met die van 'n NTP-bediener kombineer.

Microsoft gebruik 'n protokol vir Windows wat SNTP genoem word (waar die S vir "Simple" staan). Die protokol is, hoewel dit ook rekenaars met mekaar kan sinchroniseer, nie met die "regte" NTP vergelykbaar nie. Die aanpassing van tyd is skielik en nie geleidelik nie (met spronge). Dit kan ook nie die betroubaarheid van verskeie tydbronne evalueer nie. Dit kan wel 'n normale NTP-bediener as tydsbron gebruik.



</doc>
<doc id="119156" url="https://af.wikipedia.org/wiki?curid=119156" title="Bristol Beaufighter">
Bristol Beaufighter

Die Bristol Beaufighter was 'n vliegtuig wat aanvanklik as 'n vegvliegtuig ontwerp is maar in 'n multirolvliegtuig ontwikkel het; dit is as torpedobomwerper gebruik. "TF" staan vir "Torpedo Fighter".



</doc>
<doc id="119158" url="https://af.wikipedia.org/wiki?curid=119158" title="Bristol Beaufort">
Bristol Beaufort

Die Bristol Beaufort was 'n torperdobomwerper wat tydens die Tweede Wêreldoorlog gebruik is deur die Britse Lugmag. In April 1936 het "Bristol Aeroplane Company" Tipe 152-voorstelle ingedien in antwoord op twee spesifikasies wat deur die Vlug Ministerie uitgereik is. Die spesifikasies was M.15/35 vir 'n torpedobomwerper en G.24/35 vir 'n algemene verkenningsvliegtuig.



</doc>
<doc id="119159" url="https://af.wikipedia.org/wiki?curid=119159" title="Junkers Ju 88">
Junkers Ju 88

Die Junkers Ju 88 is 'n veeldoelige vliegtuig wat onder andere as bomwerper en nagvegter deur die "Luftwaffe" gebruik is tydens die Tweede Wêreldoorlog. Dit was ook gebruik vir lae ondersteuning, verkenning en as torpedodraer. Dit was oorspronklik ontwerp as 'n hoëspoed bomwerper en word soms beskryf as die Duitse "Mosquito".

Die vliegtuig het ontstaan na aanleiding van 'n spesifikasie uitgereik deur die "ReichsLuftMinisterium" (RLM) in 1937. Die eerste prototipe (D-AQEN) het sy nooiensvlug op 21 Desember 1936 voltooi. Dit was toegerus met twee 1,000 perdekrag DB 600A inlynenjins. Die tweede prototipe was in wese dieselfde maar die derde was toegerus met Jumo 211A enjins wat later die hoofenjin sou bly. Die kenmerkende multipaneel glinster neus het verskyn met die vierde prototipe.

'n Klompie "Ju 88A-0's" is geproduseer gedurende die somer van 1939 en produksie van "Ju-88A-1" het begin in September. Die A-modelle is uitgerol sonder enige probleme tot by A-17. Dit het verskeie variante ingesluit; duikbomwerpers, skeepsaanvalle, verkenning en opleidingsmodelle. Die mees volopste vliegtuig van die reeks was die A-4 wat in Afrika en Europa gebruik is. Operasionele ondervinding wat tydens die Slag om Brittanje opgedoen is, is teruggeploeg in model A-4. Die vlerke was langer, nuwe Jumo 211J enjins, groter bomvrag en verdedigende bewapening was toegevoeg. Twintig "Ju 88A-4" was verskaf aan Finland en 'n aantal aan die Italiaanse Lugmag.

Die "Ju 88B" was ontwikkel voor die begin van die Tweede Wêreldoorlog en het 'n ander ontwikkelings pad geloop om eindelik as die "Junkers Ju 188" te verskyn.

Die volgende belangrike ontwikkeling was die verskyning van die "Ju-88C" vegvliegtuig reeks. Hulle was toegerus met 'n soliede neus wat 'n aantal kanonne en masjiengewere gehuisves het. Hulle was ook toegerus met Jumo 211 of BMW 801 enjins. Die "Ju-88C-O" het sy nooiensvlug voltooi in Julie 1939.

Die "Ju-88D" was ontwikkel uit die A-4 as 'n strategiese verkenningsvliegtuig. Daar was meer as 1,800 van die "Ju-88D" vervaardig.

Die volgende model reeks wat verskyn het was die "Ju-88S", 'n bomwerper reeks. Die "Ju-88S-1" was aangedryf deur die BMW 801G (1,700 perdekrag) sterenjin, die "Ju-88S-1" deur die BMW 801TJ (1,810 perdekrag) stermotor en die "Ju-88S-3" deur die Jumo 213E-1 (1,750 perdekrag) enjin. Die "Ju-88S" se neus was ook kleiner en meer gerond. Hulle het ook minder wapens gedra met 'n kleiner bomvrag. Die werkverrigting was egter baie beter as die reekse A en D.

Die "Ju-88T-1" en "Ju-88T-3" was ontwerp vir fotoverkenning en was afgelei van die S-1 en S-3.

Daar was 10,700 eenhede van die bomwerper en verkennings weergawes gebou; net oor die 60% van die totale produksie.



</doc>
<doc id="119162" url="https://af.wikipedia.org/wiki?curid=119162" title="Westmount, Quebec">
Westmount, Quebec

Westmount is 'n welgestelde nedersetting op Montreal-eiland in die suidweste van Kanada se Franssprekende provinsie Quebec wat as enklawe volledig deur die stadsgebied van Montreal omsluit word. Die meerderheid van Westmount se bevolking van 19 931 (volgens die sensus van 2011) was tradisioneel Engelssprekend, maar is intussen tweetalig en word, naas dié van Shaugnessy en Kerrisdale (twee buurte van Vancouver) en dié van Lawrence Park, Forest Hill, Rosedale en The Bridle Path (buurte van Toronto), onder die welvarendstes in heel Kanada gereken. Dit was veral Westmount se aantreklike ligging teen die hellings van Mont-Royal wat van die nedersetting 'n gewilde woonplek gemaak het.


</doc>
<doc id="119165" url="https://af.wikipedia.org/wiki?curid=119165" title="Onafhanklike Staat Kroasië">
Onafhanklike Staat Kroasië

Die Onafhanklike Staat Kroasië (OSK, Kroaties: Nezavisna Država Hrvatska, kort NDH) was 'n kortstondige outoritêr-fascistiese Kroatiese republiek wat tussen 1941 en 1945 bestaan en naas die huidige Kroasië en Bosnië en Herzegowina ook dele van Serwië ingesluit het. Die staatshoof en diktator Ante Pavelić, leier van die nasionalistiese Ustaša-beweging, het noue bande met die Spilmoondhede gehandhaaf en hul kant in die Tweede Wêreldoorlog gekies.

Die Balkanveldtog van die Duitse Weermag, wat op 6 April 1941 met 'n aanval op die Serwies-oorheerste sogenaamde "Koninkryk Joego-Slawië" begin het, is deur baie etniese groepe, veral Bosniese Moslems, as 'n bevryding van Serwiese onderdrukking en 'n kans op die verwesenliking van hul nasionale aspirasies beskou (wat eers in 1993 realiteit geword het).
Die OSK is in April 1941 in die lewe geroep nadat die Europese Spilmoondhede, die sogenaamde Groot-Duitse Ryk en die Koninkryk Italië, die Koninkryk Joego-Slawië ontbind het. Aanvanklik het die spilmoondhede ook besettingsmagte in die OSK gestasioneer.


</doc>
<doc id="119166" url="https://af.wikipedia.org/wiki?curid=119166" title="Hokkaido Consadole Sapporo">
Hokkaido Consadole Sapporo




</doc>
<doc id="119168" url="https://af.wikipedia.org/wiki?curid=119168" title="Vegalta Sendai">
Vegalta Sendai



</doc>
<doc id="119169" url="https://af.wikipedia.org/wiki?curid=119169" title="Montedio Yamagata">
Montedio Yamagata




</doc>
<doc id="119170" url="https://af.wikipedia.org/wiki?curid=119170" title="Omiya Ardija">
Omiya Ardija



</doc>
<doc id="119171" url="https://af.wikipedia.org/wiki?curid=119171" title="FC Tokyo">
FC Tokyo



</doc>
<doc id="119172" url="https://af.wikipedia.org/wiki?curid=119172" title="Kawasaki Frontale">
Kawasaki Frontale



</doc>
<doc id="119173" url="https://af.wikipedia.org/wiki?curid=119173" title="Ventforet Kofu">
Ventforet Kofu




</doc>
<doc id="119174" url="https://af.wikipedia.org/wiki?curid=119174" title="Albirex Niigata">
Albirex Niigata



</doc>
<doc id="119175" url="https://af.wikipedia.org/wiki?curid=119175" title="Sagan Tosu">
Sagan Tosu




</doc>
<doc id="119176" url="https://af.wikipedia.org/wiki?curid=119176" title="Oita Trinita">
Oita Trinita




</doc>
<doc id="119177" url="https://af.wikipedia.org/wiki?curid=119177" title="Mito HollyHock">
Mito HollyHock




</doc>
<doc id="119178" url="https://af.wikipedia.org/wiki?curid=119178" title="Yokohama FC">
Yokohama FC



</doc>
<doc id="119179" url="https://af.wikipedia.org/wiki?curid=119179" title="Thespakusatsu Gunma">
Thespakusatsu Gunma




</doc>
<doc id="119180" url="https://af.wikipedia.org/wiki?curid=119180" title="Tokushima Vortis">
Tokushima Vortis




</doc>
<doc id="119181" url="https://af.wikipedia.org/wiki?curid=119181" title="Ehime FC">
Ehime FC




</doc>
<doc id="119182" url="https://af.wikipedia.org/wiki?curid=119182" title="FC Gifu">
FC Gifu



</doc>
<doc id="119183" url="https://af.wikipedia.org/wiki?curid=119183" title="Roasso Kumamoto">
Roasso Kumamoto




</doc>
<doc id="119184" url="https://af.wikipedia.org/wiki?curid=119184" title="Tochigi SC">
Tochigi SC




</doc>
<doc id="119185" url="https://af.wikipedia.org/wiki?curid=119185" title="Kataller Toyama">
Kataller Toyama



</doc>
<doc id="119186" url="https://af.wikipedia.org/wiki?curid=119186" title="Fagiano Okayama">
Fagiano Okayama




</doc>
<doc id="119187" url="https://af.wikipedia.org/wiki?curid=119187" title="Giravanz Kitakyushu">
Giravanz Kitakyushu




</doc>
<doc id="119188" url="https://af.wikipedia.org/wiki?curid=119188" title="Gainare Tottori">
Gainare Tottori




</doc>
<doc id="119189" url="https://af.wikipedia.org/wiki?curid=119189" title="FC Machida Zelvia">
FC Machida Zelvia




</doc>
<doc id="119190" url="https://af.wikipedia.org/wiki?curid=119190" title="Matsumoto Yamaga FC">
Matsumoto Yamaga FC




</doc>
<doc id="119202" url="https://af.wikipedia.org/wiki?curid=119202" title="Brown se beweging">
Brown se beweging

Robert Brown, 'n Skotse plantkundige, het die beweging van stuifmeel in 'n vloeistof onder 'n mikroskoop ondersoek. Hoewel dit dooie materiaal was, het die deeltjies onreëlmatig en willekeurig in alle rigtings beweeg.

Die beweging sê dat die stuifmeel-deeltjies teen die vloeistofmolekules bots en deur die vloeistof beweeg.

Die deeltjies van 'n vloeistof bots met molekules in die lug. Omdat die molekules van 'n gas vêr uit mekaar is, beweeg dit vrylik en in reguit lyne.
Die deeltjies van 'n vloeistof is nader aan mekaar as dié van 'n gas. Dus is die beweging van die molekules in 'n vloeistof meer beperk en nie so vrylik soos in 'n gas nie.

Die bogenoemde is voorbeelde van diffusie.


</doc>
<doc id="119203" url="https://af.wikipedia.org/wiki?curid=119203" title="Posseëls en posgeskiedenis van Natal">
Posseëls en posgeskiedenis van Natal

Hierdie is 'n kort opname van die posseëls en posgeskiedenis van Natal.

Die eerste posseëls van Natal is op 26 Mei 1857 uitgereik. Hulle was ongekleurde ontwerpe gebosseleer in eenvoudige reliëf op gekleurde weefstofpapier en was ongeperforeer. Die volgende uitgifte na hierdie in Natal was in 1859, met die Chalonportret van Koningin Victoria. Tussen 1869 en 1895, is posseëls van 1859-67 en fiskale seëls oorgedruk met "POSGELD" in verskillende style. Seëls van Koning Edward VII is tussen 1902 en 1909 uitgereik. Ses amptelike seëls van Koning Edward is ook uitgereik.



</doc>
<doc id="119204" url="https://af.wikipedia.org/wiki?curid=119204" title="Posseëls en posgeskiedenis van Transvaal">
Posseëls en posgeskiedenis van Transvaal

Hierdie is 'n kort opname van die posseëls en posgeskiedenis van die Transvaal, voorheen bekend as die Zuid-Afrikaansche Republiek.

Die eerste seëls van Transvaal is op 1 Mei 1870 uitgereik.




</doc>
<doc id="119205" url="https://af.wikipedia.org/wiki?curid=119205" title="Posseëls en posgeskiedenis van die Oranje-Vrystaat">
Posseëls en posgeskiedenis van die Oranje-Vrystaat

Die eerste posseëls van die Oranje-Vrystaat is in 1868 uitgereik.

Die O.V.S. is formeel deur die Britse Kroon geannekseer en herdoop tot die Oranjerivierkolonie op 28 Mei 1900.

In 1910 het hierdie kolonie saam met die Kaap van Goeie Hoop, Natal en Transvaal die Unie van Suid-Afrika gevorm.

Die enigste ontwerp wat gebruik is, was 'n lemoenboom met die inskrywing "Oranje Vrij Staat" in die kantlyn. Die seëls is getipografeer deur De La Rue and Company, en is in denominasies van een pennie tot vyf sjielings, in verskillende kleure uitgereik. Periodieke tekorte het die gebruik van oordrukke genoodsaak, in 1877, 1881, 1882, 1888, 1890, 1892, 1896, en 1897. Die seëls van die republiek is oor die vandag algemeen te vinde, maar 'n paar van die oordrukke is as skaars geklassifiseer. Baie soorte oordrukfoute is bekend (omgekeerd, dubbel, ens.), en sommige van hulle behaal hoë pryse.

In 1900 het die Britte die Republiek beset en die vorige seëls is oorgedruk met "V.R.I." in dieselfde waarde as die oorspronklike seëls. Die kolonie is herdoop in Augustus 1900 en het toe Kaap van Goeie Hoop seëls gebruik wat oordruk is met die nuwe naam "ORANGE/RIVER/COLONY." In 1903 is 'n stel uitgereik met die uitbeelding van Koning Edward VII, 'n springbok en 'n swartwildebees. Hierdie stel is herdruk in 1905-09, en was die laaste stel van die kolonie.

'n Verskeidenheid van inkomsteseëls is uitgereik, beide vir die Oranje-Vrystaat en die Oranjerivierkolonie. Die Oranje-Vrystaat se inkomsteseëls was ook op posstukke gebruik.



</doc>
<doc id="119210" url="https://af.wikipedia.org/wiki?curid=119210" title="Martin B-26 Marauder">
Martin B-26 Marauder

Die Martin B-26 Marauder was 'n tweemotorige bomwerper wat deur die Amerikaanse Lugmag gebruik is tydens die Tweede Wêreldoorlog. Die vliegtuig het sy nooiensvlug op 25 November 1940 voltooi.



</doc>
<doc id="119211" url="https://af.wikipedia.org/wiki?curid=119211" title="Lucas se reagens">
Lucas se reagens

Lucas se reagens is 'n mengsel van watervrye sinkchloried en gekonsentreerde soutsuur.

Hierdie oplossing vermag die hidroksielgroep (-OH) van 'n alkoholdeur 'n chloried-groep (-Cl) te vervang :

Die gevormde chloriede (R-Cl) is nie in die mengsel oplosbaar nie en daar sal skeiding optree. Die reaksietempo is nogtans afhnakelik van watter soort alkohol gebruik word. Primêre alkohols soos etanol reageer by kamertemperatuur glad nie. Sekundêre alkohols soos 2-propanol reageer stadig en tertiêre alkohols soos t-butanol (1,1 dimetieletan-1-ol) reageer vinnig.

Watervrye sinkchloried is 'n taamlik sterke Lewis-suur en kombinasie met HCl maak dit 'n uiters sterke suur wat die -OH kan protoneer.

Hierdie reagens word veral edukatief gebruik om die verskille in reaktiwiteit van primêre, sekundêre en tertiêre alkohole te demonstreer.



</doc>
<doc id="119213" url="https://af.wikipedia.org/wiki?curid=119213" title="Tollens se reagens">
Tollens se reagens

Tollens se reagens is 'n reagens wat bestaan uit 'n waterige oplossing van die kompleks -ione. Hierdie reagens vermag om aldehiede tot karboksielsure te oksideer, terwyl ketone nie aangetas word nie. Die toets word ook die silwerspieëltoets genoem omdat silwer op die wand van 'n reageerbuisie neerslaan en daar 'n spieëlende laag vorm.

Die reagens word bereid deur eers silwernitraat met natriumhidroksied te laat reageer. Dit vorm silweroksied, omrede silverhidroksied nie stabiel is nie:

Byvoeging van ammonia laat die silwer weer in oplossing gaan. Die gevormde oplossing is 'n sterke basis:

'n Aldehied soos asetaldehied kan deur hierdie reagens tot asynsuur geoksideer word:


</doc>
<doc id="119214" url="https://af.wikipedia.org/wiki?curid=119214" title="Pniktogeen">
Pniktogeen

Die Pniktogene of elemente van Groep 15 is 'n groep chemiese elemente wat die 15de kolom van die periodieke tabel beslaan.

Hul valenselektrone het 'n kenmerkende konfigurasie nsnp wat beteken dat daar drie elektrone ontbreek vir 'n edelgaskonfigurasie met 'n volle skil. Van hierdie elemente kan daarom 'n oksidasietoestand 3- aanneem en verbindings vorm wat soms pniktiede genoem word.


</doc>
<doc id="119216" url="https://af.wikipedia.org/wiki?curid=119216" title="Holmium">
Holmium

Holmium is 'n chemiese element wat tot die lantaniede behoort. Die element is in 1878 deur Per Teodor Cleve in Uppsala en (onafhanklik) deur Marc Delafontaine en Louis Soret in Genève ontdek. Die naam verwys na die stad Stockholm ("Holmia").

Dit is 'n sagte, glansende silwerwit metaal wat in droë lug stabiel is. Dit word stadig deur suurstof en water aangetas. Die element word in minerale as monasiet en bastnäsiet aangetref. Dit is taamlik seldsaam, hoewel dit steeds 20 keer volopper as silwer is. Dit het geen biologiese rol nie en dit lyk of sy giftigheid taamlik beperk is.

Holmium word in YAG-lasers aangewend wat geneeskundige gebruike besit.



</doc>
<doc id="119217" url="https://af.wikipedia.org/wiki?curid=119217" title="YAG">
YAG

YAG in 'n afkorting van yttriumaluminiumgranaat. Dit is 'n sintetiese vastestof met formule of {Y}[Al](Al)O. YAG vorm kubiese kristalle wat 'n struktuur het wat dieselfde is as die mineraal granaat s'n. Dit is moontlik om groot enkelkristalle daarvan te vervaardig, byvoorbeeld met die Czochralski-metode.

Granate soos YAG kan maklik mengkristalle vorm waarin die -ione deur lantanied-ione vervang word. Dotering met byvoorbeeld 0,3% gewigspersent Nd is gebruiklik. Die yttriumione het 'n dodekaëdriese omringing deur suurstofione, die kleiner aluminiumione het 'n oktaëdriese of tetraëdriese omringing. Die grootte van die lantaniedione en die yttriumione verskil min en kan daardeur ook die dodekaëdriese holtes beset.

Dotering met hierdie ione verander nogtans die kristal se optiese eienskappe. YAG self is 'n kleurlose stof, maar die lantaniedione absorbeer lig in die sigbare gebied van die elektromagnetiese spektrum. Verder het hierdie ione hoër energietoestande wat lang leeftye besit en gestimuleerde uitlaat van straling kan vertoon. Dit maak gedoteerde YAG-kristalle gewilde laserkristalle.

Van die lantaniede wat as dotering aangewend word is neodimium, disprosium, samarium, holmium, erbium en tulium

Veral Nd:YAG word dikwels in laboratoria aangetref. Dit het die vermoë 'n sterke bundel infrarooilig met 'n golflengte van 1064 nm te genereer.


</doc>
<doc id="119219" url="https://af.wikipedia.org/wiki?curid=119219" title="Aprilia RS125">
Aprilia RS125

Die Aprilia RS125 is 'n GP-afgeleide replikasportproduksiemotorfiets. Dit word aangedryf deur 'n Rotax enkelsilinder 124.8 cc tweeslagenjin met Nikasil bedekte aluminiumsilinderblok en vloeistofverkoeling.

Aprilia het vele Grand Prixoorwinnings behaal in die 125 cc en 250 cc tweeslagklasse. Hierdie wedrenervaring is gebruik deur Aprilia om opgedateerde en verbeterde weergawes van die RS125 te produseer.

Aprilia het die eerste RS125 in 1992 vrygestel. Dit het kenmerkende eienskappe van 'n hoekige stertkant en geveegde voorste lugskort, 'n vierkantige koplampeenheid, driespeekwielvellings, luginlate op die bo-middel van die windskerm, elektriese of skopaansitter aan die linkerkant en analoog-tipe meters.

Die RS125 is hersien en die R-agtervoegsel is laat vaar. Die RS behou baie van die vorige RS-model, maar daar is 'n nuwe, verbeterde weergawe van die Rotax 122-enjin. Die voorste luginnames is opgeneem in die bo-middelgedeelte van die windkuller geplaas. Die koplampeenheid is gerond. 'n Digitale meter is bygevoeg in die plek van die temperatuurmeter.

Die RS125 het 'n geheelnuwe windkullerstilering ontvang, soortgelyk aan die RSV 1000R. Die mees noemenswaardige kenmerke is die hoekige windkullers, twee koplampeenhede, digitale meter en multispeek Marchesini-styl vellings.

Dwarsdeur die geskiedenis van die RS125, is verskillende renreplika kleurskemas en huldeblyke aan motorfietsjaers geproduseer.


</doc>
<doc id="119221" url="https://af.wikipedia.org/wiki?curid=119221" title="Pitotbuis">
Pitotbuis

'n Pitotbuis is 'n druk instrument wat gebruik word om die snelheid van 'n vloeier te meet.
Dit word vandag veral gebruik om die spoed van 'n vliegtuig te bepaal.

'n Annubar, wat vloei in 'n pyp meet, gebruik dieselfde beginsel.

Die formule wat gebruik word om die snelheid te bereken, is die volgende:

'n Pitotbuis word gebruik om die vloeitempo van water by 20 °C te meet in die middel van die pyp met 'n diameter van 102.3 mm. Die manometer lesing is 78 mm koolstoftetrachloried (CCl) by 20 °C. Die pitotbuis koeffisient is 0.98. Bereken die snelheid in die middel van die pyp, die gemiddelde snelheid en die vloeitempo in die pyp.

Antwoord

Om die antwoord te kry, word daar eers na die sisteem vanuit 'n dinamiese hoek gekyk:

Dinamiese probleem:

Die meganiese energiebalans (MEB) tussen punt 1 en punt 2 is soos volg:

Tussen punt 1 en 2, geld die volgende:

Dus:

Nou het ons formula_11 in terme van formula_12 en formula_13. Om formula_12 en formula_13 te bepaal moet daar na die sisteem gekyk word vanuit 'n statiese hoek.

Statiese probleem:

Dus:

Nou kan formula_11 bereken word.



</doc>
<doc id="119222" url="https://af.wikipedia.org/wiki?curid=119222" title="Honda CB900F">
Honda CB900F

Die Honda CB900F is 'n motorfiets wat deur Honda vervaardig is, en in twee aparte produksielopies verskyn het, ongeveer twintig jaar uitmekaar. Beide geslagte van die CB900F is inlynviersilinder-vierslag-900 cc roadster.

Die eerste geslag is van 1979 tot 1983 geproduseer. In 1983 is dit vervang deur die CB1100F. Die tweede generasie was beskikbaar van 2002 tot 2007. Dit staan bekend as die Hornet 900 in Europa en die 919 in Noord-Amerika, terwyl die verwante CB600F die Hornet 600 is in Europa en 599 is in Noord-Amerika. In 2008 is die tweede geslag CB900 vervang deur die CB1000R.

Die CB900F het 'n 901 cc inlynviersilinder DOHC enjin met vierkantige boor/slagafmetings van 62 mm. Die enjin is afgelei van ander ontwerpe, soos die CB1000C, CB1100F/CB1100R, en die inlyn-6 CBX1000. Die CB900F het 'n vyfgangratkas en kettingaandrywing, en produseer 71 kW  (95 pk) @ 9000 opm.

Die CB900F het twee voorste skyfremme en een agterskyfrem, almal toegerus met dubbelsuierknypers na 1983. Die luggesteunde vurk is toegerus met Honda se TRAC (wringkragreaktiewe-antiduikbeheer) in 1982 of 1983. Die fiets deel dieselfde bakwerk (tenk, sypanele en stert) as die vroeëre CB750F Super Sport. Daar is ooreenkomste tussen die CB900F se bakwerk en die van die CB1100F en CBX.


</doc>
<doc id="119223" url="https://af.wikipedia.org/wiki?curid=119223" title="Annubar">
Annubar

'n Annubar is 'n meetinstrument wat gebruik word om die vloei van gas, stoom, of vloeistof in 'n pyp te meet. Dit werk op dieselfde beginsel as 'n pitotbuis, maar 'n annubar het 'n beter akkuraatheid as 'n enkelpunt pitotbuis omdat dit die snelheid in die pyp op verskillende plekke neem en daarom die gemiddelde snelheid in die pyp bepaal. (Onthou dat die snelheid van die vloeier in 'n pyp die hoogste is in die middel van die pyp en die laagste aan die wande van die pyp.)

Die pitotbuis meet die verskil tussen die statiese druk en die vloeiende druk van die vloeier in die pyp. Die snelheid in die pyp word met behulp van die Bernoulli-beginsel bepaal en met inagneming van die pyp se deursnee kan die volumetriese vloeitempo bepaal word.

Die grootste verskil tussen 'n annubar en 'n pitotbuis is dat 'n annubar verskeie monsters oor die diameter van 'n pyp of buis neem teenoor die pitotbuis wat dit slegs op ‘n enkele punt neem. Op hierdie manier neem dit die gemiddelde drukverskil in ag vir variasies in vloei oor die pypseksie. 'n Pitotbuis sal 'n soortgelyke lesing as a annubar gee mits die punt van die annubar geleë is op 'n punt in die pypdeursnit waar die vloeisnelheid baie naby aan die gemiddelde snelheid is.



</doc>
<doc id="119228" url="https://af.wikipedia.org/wiki?curid=119228" title="Alkaan">
Alkaan

'n Alkaan is 'n koolwaterstof met die algemene formule .

Alkane is versadigde verbindings. Hulle bevat net enkelbindings.

Die eenvoudigste alkane is dié wat lineêre kettings vorm. Hulle name eindig met "-aan" en die wortel van die naam gee aan hoeveel koolstofatome hulle bevat: "met-" vir n=1: , "et-" vir n=2 ensomeer.

Elke koolstofatoom het 'n tetraëdriese omringing en die bindingshoeke is dus ongeveer 109 grade groot. Die kettings is daardeur sig-sagkettings in hul uitgestrekte toestand. Die groepe rondom 'n enkelbinding kan vry roteer en daardeur kan langer kettings in vloeistowwe 'n lukraak opgerolde konformasie besit.

Omrede die elektronegatiwiteit van koolstof en waterstof min verskil is alle dipole amper nul. Verder word hulle in die tetraëdriese omringing gekanselleer. Alkane is daardeur nie-polêr en hul intermolekulêre wisselwerkings word heeltemal deur dispersiekragte of vanderwaalskragte gekenmerk. Die grootte van die dispersiekragte word veral deur die aantal elektrone van 'n molekuul bepaal. Die ligte alkane, metaan, etaan, propaan en butaan is daardeur by kamertemperatuur gasse, pentaan, heksaan ensomeer is vloeistowwe en die swaarder alkane is wasagtige vastestowwe. 'n Alkaan met baie lang kettings is die polimeer poliëtileen. 

Chemies is alkane min reaktief. Hulle reageer byvoorbeeld nie met sterke sure of basisse nie. Die enigste reaksie wat hulle vertoon is radikaalreaksies. Hulle is byvoorbeeld brandbaar met molekulêre suurstof wat 'n diradikaal is. Die produkte van volledige verbranding is koolstofdioksied en water

Met 'n halogeen soos chloor is lig nodig om die chloormolekuul in twee radikale chlooratome te breek. Hierdie radikale tas 'n C-H binding aan:

Hierdie radikale tas 'n C-H binding van byvoorbeeld metaan aan:

Die gevormde metielradikaal is baie reaktief en kan byvoorbeeld met 'n chloorradikaal reageer en metielchloried vorm:

Soms kan dit nogtans ook met 'n ander metielradikaal reageer en 'n etaanmolekuul vorm:


</doc>
<doc id="119230" url="https://af.wikipedia.org/wiki?curid=119230" title="Isomeer">
Isomeer

In die chemie is 'n isomeer 'n stof wat uit dieselfde atome bestaan, maar wat 'n ander struktuur, en daardeur ook ander eienskappe besit. Hierdie verskynsel word isomerie genoem.

 Daar is verskeie soorte isomere. Konfigurasie-isomere verskil omdat dieselfde atome verskillend bymekaar gehou word. Byvoorbeeld kan n-butaan wees, 'n lineêre ketting van 4 koolstofatome, maar dit kan ook isobutaan of 2-metielpropaan wees met 'n vertakte ketting.

Indien 'n benseenring twee substituente besit kan hulle bure wees (orto), een plek verder (meta) of aan die teenoorgestelde kant van ring sit (para).

'n Ander vorm van isomerie is stereo-isomere wat in hulle 3D-ruimtelike skikking verskil.

In die kernfisika word die term "isomeer" ook gebruik, maar die betekenis verskil taamlik. Kernisomere is verskillende opgewekte toestande van dieselfde kern. 'n Oorgang van een isomeer na 'n ander word vergesel deur die uitstraling of absorpsie van 'n gamma-straal of die proses van interne omskakeling. 


</doc>
<doc id="119231" url="https://af.wikipedia.org/wiki?curid=119231" title="Burgenland-Kroaties">
Burgenland-Kroaties

Burgenland-Kroaties ("Gradišćanskohrvatski jezik"; Duits: "Burgenlandkroatische Sprache"; Hongaars: "Gradišćei horvát nyelv") is 'n Suid-Slawiese taal wat in die Oostenrykse deelstaat Burgenland (Kroaties:"Gradišće") as erkende minderheidstaal en tweede ampstaal naas Duits deur Burgenlandse Kroate gepraat word. Volgens amptelike statistieke van 2001 is daar 19 412 sprekers. Groter gemeenskappe Burgenlandse Kroate word daarnaas ook in Wene (sowat 12 000) en Graz aangetref.

Dikwels word ook na die klein minderhede Kroatiessprekendes in Wes-Hongarye, Suidwes-Slowakye en Suid-Tsjeggië as Burgenland-Kroate verwys. Hulle maak gebruik van òf die Burgenland-Kroatiese òf die Standaard-Kroatiese skryftaal en het noue historiese en kulturele bande met die Kroatiese minderheid in Oostenryk. Die totale aantal sprekers in al vier lande, insluitende migrante in die buiteland, word op sowat 55 000 beraam.

Burgenland-Kroaties word al eeue lank in Burgenland gepraat. Gedurende die Turkse oorloë in die 16de eeu is die taal deur Kroatiese setlaars uit die kusgebiede en die binneland van Kroasië in Burgenland gevestig en hier vanaf die tweede helfte van die 19de eeu gestandaardiseer en tot skryftaal ontwikkel. Hierdie skryftaal is 'n mengsel van verskillende dialekte wat as kommunikasiemiddel vir Kroatiessprekendes in Wes-Hongarye gedien het. Alle Burgenland-Kroatiese publikasies en leerboeke baseer op dié taalvorm.

Burgenland-Kroaties verskil merkbaar van Standaard- of Hoog-Kroaties, soos dit tans in die Republiek Kroasië gepraat word, omdat dit baie 16de eeuse anachronismes bewaar het en daarnaas deur die eeue aan sterk Hongaarse en later Duitse invloede blootgestel is. In die sowat vyftig Burgenlandse dorpe, waar Burgenland-Kroaties as omgangstaal gebesig word, is 'n reeks argaïese Kroatiese dialekte bewaar wat die herkoms van die oorspronklike setlaars uit Kroasië en Bosnië weerspieël.



</doc>
<doc id="119232" url="https://af.wikipedia.org/wiki?curid=119232" title="Koolstofgroep">
Koolstofgroep

Die koolstofgroep bestaan uit die chemiese elemente van groep 14 van die periodieke tabel.

Hierdie elemente word deur 'n valenselektronkonfigurasie [..]nsnp gekenmerk en het daardeur vier valenselektrone. Dit lei dikwels tot die vorming van netwerke van kovalente bindings, waarin die sentrale atoom deur 'n tetraëder van ligande omring word.


</doc>
<doc id="119233" url="https://af.wikipedia.org/wiki?curid=119233" title="Suidae">
Suidae

Die Suidae is die varkfamilie van die ewehoewige soogdier-orde Cetartiodactyla.

Die bekendste lid van hierdie familie is die vark van die genus "Sus", wat nog party ander spesies omvat. 'n Ander genus wat tot hierdie familie behoort is "Potamochoerus", wat twee spesies het wat ook in Suid-Afrika voorkom:


</doc>
<doc id="119235" url="https://af.wikipedia.org/wiki?curid=119235" title="Laurasiatheria">
Laurasiatheria

Die Laurasiatheria is een van vier hooftakke van die moderne Plasentalia. Dit word erken as 'n superorde wat die volgende ordes bevat


Die superorde is eers gebaseer op molekulêre navorsing en dit werk eintlik net met lewende spesies, omdat DNS gewoonlik nie in fossiele bewaar word nie. Maar die huidige navorsing probeer om morfologiese inligtings van altwee lewende en fossiele spesies saam te vat en aan statistiese ontleding te onderwerp. Daar is veral uit die Paleoseen en die Eoseen talle Laurasiatheria bekend waarvan die taksonomie altyd taamlik chaoties gewees het. Hulle is in dikwels in groepe soos "Conylarthra", "Arctocyonida" en "Cimolesta" verdeel, maar die onlangse navorsing plaas groot vraagtekens of hierdie groepe natuurlike monofiletiese klade genoem kan word. Hulle is eintlik asbliktaksons. Van die Cimolesta is spesies wat glad nie plasentaal is nie, maar ook spesies wat tuis lyk te hoort in die kroongroep "Ferae" van die Laurasiatheria en veral in dié tak waarvan vandag net die Ietermagoë van oor is. Alle "Conylarthra" lyk wel in die Laurasiatheria tuis te hoort en veral in die Ferae-klade, maar nie as een monofilietiese groep nie. Daar is "Arctocyonida" wat verwant aan die Creondonte lyk te wees, maar "Arctocyon" lyk eerder in die tak van die Pantodonta tuis.

Fossiele van die Laurasiatheria word in die Paleoseen (en later) op die noordelike drie kontinente (die ou Laurasia) gevind en dit lyk of hulle in die vroeë Paleoseen 'n regte evolusionêre ontploffing het beleef. Die molekulêre 'klok' sê dat hulle al in die Kryt ontstaan moet hê, maar dit word bereken deur aan te neem dat die ontwikkeling met konstante spoed verloop.

Buite die huidige 6 ordes het die Laurasiatheria veral in die Paleoseen en Eoseen 'n uiters groot verskeidenheid gehad. Van talle van hierdie vroeë lede van die groep word vandag geen verteenwoordigers meer aangetref nie en die taksonomiese indeling is dikwels 'n omstrede en moeilike onderwerp. Hierdie kladogram is 'n poging om alle bekende groepe 'n plek te gee, en is veral gebaseer op die onlangse kladistiese ontleding deur Halliday et al. (2015). Die Louisinidae - Apheliscidae - Amphilemuridae -klade is deels op Hooker et al. (2012) gebaseer.

Groepe wat nog nie geplaas is nie:


</doc>
<doc id="119236" url="https://af.wikipedia.org/wiki?curid=119236" title="Wetgewer">
Wetgewer

'n Wetgewer is 'n beraadslaende vergadering met die gesag om wette vir 'n politieke entiteit soos 'n land of stad te maak. So 'n liggaam staan as die wetgewende gesag (of mag) bekend. Die wette wat deur 'n wetgewer gepromulgeer (verorden; in werking gestel) is, staan as "wetgewing" bekend. Wette wat nie gepromulgeer is nie, is nie van krag nie, en staan as wetsontwerpe bekend.

Wetgewers vorm 'n belangrike deel van die meeste regerings. 'n Wetgewer kan supra-nasionaal wees (soos die VN en Europese Parlement), nasionaal (soos die Parlement van Suid-Afrika), streekgebonde (vir provinsies en deelstate), of plaaslik (byvoorbeeld, munisipale owerhede).

Politieke teorie bepaal dat gesag verdeel moet word en dat die wetgewer apart van die uitvoerende gesag en die regbank funksioneer. 'n Wetgewer mag dus nie die wette wat dit opstel toepas of afdwing nie. Die skeiding van magte is oorspronklik deur die Fransman Charles Montesquieu bedink. Die meeste moderne politieke stelsels voldoen oor die algemeen aan hierdie beginsel.

Wetgewers bestaan gewoonlik uit politici wat deur mense verkies word. Hulle neem die optrede van die uitvoerende gesag (regering) waar en stuur dit met behulp van nuwe of gewysigde wetsontwerpe. Hulle het meestal eksklusiewe gesag om die begroting te wysig.

'n Wetgewer bestaan soms uit meer as een kamer. Al die kamers moet 'n bepaalde wetsontwerp goedkeur voordat dit gepromulgeer kan word. Suid-Afrika, as voorbeeld, het 'n tweekamer-wetgewer wat uit 'n laerhuis (die Nasionale Vergadering) en 'n hoërhuis (die Nasionale Raad van Provinsies) bestaan.



</doc>
<doc id="119239" url="https://af.wikipedia.org/wiki?curid=119239" title="Klem-in-die-kaak">
Klem-in-die-kaak

Klem-in-die-kaak of tetanus is 'n nie-aansteeklike siekte wat deur bakteriese toksien of gifstof ("neurotoksien tetanospasmin") veroorsaak word. Die senuweestelsel van hoofsaaklik perde en skape en soms beeste, bokke, varke en mense, en by uitsondering honde en katte, word aangetas. Tetanus kan pynlike spierspasmas in die kou- en nekspiere van mense veroorsaak. Spasmas mag ernstig genoeg wees om beenbrekings te veroorsaak. Ander simptome van tetanus kan koors, sweet, hoofpyn, sluk probleme, hoë bloeddruk, en 'n vinnige hartklop insluit. Aanvang van simptome is tipies drie tot een-en-twintig dae na infeksie. Herstel kan maande duur. Sowat tien persent van die gevalle is noodlottig.

Tetanus word veroorsaak deur 'n infeksie met die bakterie "Clostridium tetani", wat algemeen voorkom in grond, speeksel, stof en mis. Die bakterieë kom gewoonlik deur 'n breek in die vel, soos 'n sny of 'n wond deur 'n besmette voorwerp. Dit produseer gifstowwe wat inmeng met normale spierkontraksies. Diagnose is gebaseer op die aanbiedstekens en simptome. Die siekte versprei nie tussen mense nie.

In 2013 het dit ongeveer 59,000 sterftes veroorsaak - vanaf 356,000 in 1990. Tetanus, veral die neonatale vorm; bly 'n belangrike openbare gesondheidsprobleem in nie-geïndustrialiseerde lande met 59,000 pasgebores wêreldwyd wat in 2008 sterf as gevolg van neonatale tetanus. In die Verenigde State, vanaf 2000 tot 2007 is gemiddeld 31 gevalle per jaar gerapporteer. Byna al die gevalle in die Verenigde State kom voor by ongeïmmuniseerde individue of individue wat hul inentings toegelaat het om te verval.



</doc>
<doc id="119240" url="https://af.wikipedia.org/wiki?curid=119240" title="Erbium">
Erbium

Erbium is ’n chemiese element met die atoomgetal 68 en simbool Er. Dit is in 1843 deur Carl Gustav Mosander ontdek. Erbium val in die lantaniedreeks en is ’n silwerwit metaal as dit kunsmatig geïsoleer word. Natuurlike erbium word op aarde altyd in chemiese vebindings met ander elemente aangetref. As sulks is dit ’n seldsame aardelement wat verbind word met verskeie ander seldsame elemente in die mineraal gadoliniet van Ytterby in Swede, waar yttrium, ytterbium en terbium ontdek is.

Dit is 'n sagte en pletbare, silwerwit metaal wat in lug stabieler is as die meeste lantaniede. Dit los nogtans in verdunde sure op. 
Erbium word in Binne-Mongolie se bastnasiet aangetref, maar dit is 'n kleine komponent. Ander minerale soos xenotiem (yttriumfosfaat) en euxeriet is ryker bronne.

Erbium se hoofgebruike hou verband met sy pienk ione Er waarvan die optiese fluoresserende eienskappe veral nuttig is in sekere laserprodukte. Talle mediese toerusting (byvoorbeeld in dermatologie en tandheelkunde) maak gebruik van Er:YAG-lasers en erbium-ione se -emissie, wat hulpsaam is in onder meer laserchirurgie.

As dotering word ook gebruik vir ligversterking in optiese vesels.



</doc>
<doc id="119241" url="https://af.wikipedia.org/wiki?curid=119241" title="Mendelevium">
Mendelevium

Mendelevium is ’n sintetiese chemiese element met die atoomgetal 101 en simbool Md (voorheen Mv). Dit is ’n metaalagtige, radioaktiewe transuraan in die aktiniedreeks, en is die eerste element wat tans nie in makroskopiese hoeveelhede vervaardig kan word deur ligter elemente met neutrone te beskiet nie. Dit is die derde laaste aktinied en die negende transuraan. Dit kan net in deeltjieversnellings vervaardig word deur ligter elemente met gelaaide deeltjies te beskiet. Altesaam 16 isotope is bekend, waarvan die mees stabiele een Md met ’n halfleeftyd van 51 dae is. Een met ’n korter halfleeftyd, Md (1,17 uur), word egter die algemeenste in chemie gebruik omdat dit op groter skaal vervaardig kan word.

Mendelevium is in 1955 ontdek deur einsteinium met alfadeeltjies te beskiet, dieselfde manier wat vandag nog gebruik word. Dit is genoem na Dmitri Mendelejef, die vader van die periodieke tabel.



</doc>
<doc id="119243" url="https://af.wikipedia.org/wiki?curid=119243" title="Seekoeie">
Seekoeie

Die Hippopotamidae (Gray 1821) is die seekoeifamilie van die ewehoewiges (Cetartiodactyla).

Vandag is daar net twee spesies wat tot hierdie familie behoort:

Altwee hierdie spesies kom net in Afrika voor. Daar is egter talle fossiele van hierdie familie in Europa en Asië gevind, soos "Hexaprotodon sivalensis" uit die plioseen van Indië wat reeds in 1836 beskryf is. Later is verskeie spesies van hierdie genus ook in Afrika aangetref. Hulle het ses snytande pleks van vier soos die seekoei. Daar is gedink dat die dwergseekoei tot hierdie genus behoort, maar later is die eie genus "Choeropsis" bevestig. Van hierdie genus is min fossiele gevind, maar die genus "Hippopotamus" is reeds bekend in die plioseen van die Groot Skeurvallei en in die pleistoseen word minstens ses spesies wydverspreid oor Afrika en Eurasië aangetref. Hulle het nogtans die Amerikas en Australië nooit bereik nie.

Twee dwergspesies "H. lemerlei" en "H. madagascariensis" het op Madagaskar geleef en dalk eers in historiese tye uitgesterf.

Die molekulêre genetika het aangetoon dat die seekoeie en die walvisse sustergroepe is, maar die oudste Cetacea-fossiele is ongeveer 53 miljoen jaar oud terwyl die Hippopotamidae eers later verskyn het. Die oudste verteenwoordiger is "Kenyapotamus ternani" van omtrent 16 miljoen jaar gelede. Dit beteken 'n groot gat in die tyd, wat onsekerheid oor die vroeë geskiedenis van hierdie familie veroorsaak.

Orliac et al. berig in 2010 nogtans dat twee fossiele van ongeveer 21 mj "Morochoerus ugandensis" en "Kulutherium rusingensis" ook binne die Hippopotamidae behoort. "K. rusingensis" is eerder in die bunodonte Anthracotheriidae geplaas. Hierdie groep hoefdiere is bekend van talle fossiele maar hun plaas in stamboom is taamlik onduidelik, maar verwantskap met die walvisse aan die een kant en die seekoeie aan die ander is waarskynlik.


</doc>
<doc id="119245" url="https://af.wikipedia.org/wiki?curid=119245" title="Fermium">
Fermium

Fermium is ’n sintetiese chemiese element met die atoomgetal 100 en simbool Fm. Dit val in die aktiniedreeks en is die swaarste element wat in makroskopiese hoeveelhede vervaardig kan word deur ligter elemente met neutrone te beskiet. Suiwer fermiummetaal is egter nog nie geskep nie. Altesaam 19 isotope is bekend; die een met die langste halfleeftyd is Fm (100,5 dae).

Die element is ontdek in die neerslag van die eerste waterstofbomontploffing in 1952 en genoem na Enrico Fermi, een van die pioniers van kernfisika. Sy chemiese eienskappe is tipies van die laat aktiniede. Vanweë die klein hoeveelhede fermium wat vervaardig kan word en die relatief kort halfleeftyd van sy isotope, het dit tans geen nut buiten vir navorsingsdoeleindes nie.



</doc>
<doc id="119246" url="https://af.wikipedia.org/wiki?curid=119246" title="Einsteinium">
Einsteinium

Einsteinium is ’n sintetiese element met die atoomgetal 99 en simbool Es. Dit val in die aktiniedreeks en is die sewende transuraan.

Dit is ontdek in die neerslag van die eerste waterstofbomontploffing in 1952 en genoem na Albert Einstein. Sy algemeenste isotoop is Es, met ’n halfleeftyd van 20,47 dae, wat in ’n paar kragtige kernreaktors kunsmatig uit die verval van Cf vervaardig word. Dit word gevolg deur ’n ingewikkelde proses om Es van ander aktiniede en produkte van hul verval te skei. Ander isotope word in baie klein hoeveelhede in verskeie laboratoriums vervaardig deur swaar aktiniede met ligte ione te beskiet. Vanweë die klein hoeveelhede einsteinium wat vervaardig word en die relatief kort halfleeftyd van sy isotope wat die maklikste geskep kan word, het dit tans byna geen nut buiten vir navorsingsdoeleindes nie. Dit is byvoorbeeld in 1955 gebruik om 17 atome van die nuwe element mendelevium vir die eerste keer te vervaardig.

Einsteinium is ’n sagte, silwerige paramagnetiese metaal. Sy eienskappe is tipies van die laat aktiniede. Die hoë radioaktiwiteit van Es het ’n sigbare gloed tot gevolg. Die bestudering van sy eienskappe word bemoeilik deur die verval van die isotoop in Bk en dan Cf teen ’n tempo van 3% per dag. Die isotoop met die langste halfleeftyd, Es (471,7 dae), sal makliker wees om te bestudeer, maar dit is baie moeiliker om te vervaardig en is net in minimale hoeveelhede beskikbaar. Einsteinium is die element met die hoogste atoomgetal wat in makroskopiese hoeveelhede in sy suiwer vorm waargeneem is, en dit is die isotoop Es met sy kort leeftyd.

Nes alle sintetiese transurane is isotope van einsteinium hoogs radioaktief en word dit as uiters gevaarlik beskou.



</doc>
<doc id="119249" url="https://af.wikipedia.org/wiki?curid=119249" title="Transuraan">
Transuraan

Die transurane is die chemiese elemente met atoomgetalle groter as 92 (die atoomgetal van uraan). Al dié elemente is onstabiel en verval radioaktief in ander elemente.

Van die elemente met atoomgetalle 1 tot 92 word die meeste in die natuur aangetref. Hul isotope het ’n stabiele (soos waterstof) of baie lang halfleeftyd (soos uraan), of word geskep as algemene vervalprodukte van uraan en torium (soos radon). Die uitsonderings is 43, 61, 85 en 87; al vier kom in die natuur voor, maar net in baie klein takke van die uraan- en torium-vervalkettings; dus is hulle almal buiten element 87 eers in die laboratorium ontdek en daarna in die natuur.

Alle elemente met ’n groter atoomgetal is eers in die laboratorium ontdek met neptunium en plutonium wat later ook in die natuur ontdek is. Hulle is almal radioaktief, met ’n halfleeftyd wat baie korter is as die ouderdom van die Aarde. As enige atome van hierdie elemente dus enigsins bestaan het met die vorming van die Aarde, het hulle lank gelede reeds verval. Spoorhoeveelhede neptunium en plutonium vorm in sommige uraanryke rotse, en klein hoeveelhede word vervaardig tydens atmosfeertoetse van kernwapens. Hierdie twee elemente ontstaan uit die neutronvangs in uraanerts met ’n gevolglike betaverval (byvoorbeeld U + n → U → Np → Pu).

Transurane kan kunsmatig vervaardig word as sintetiese elemente in kernreaktors of deeltjieversnellers. Die halfleeftye van hierdie elemente neig om korter te word namate die atoomgetal toeneem. Daar is egter uitsonderings, soos verskeie isotope van curium en dubnium. Verdere afwykende elemente in hierdie reeks is deur Glenn T. Seaborg voorspel en word gekategoriseer as die “eiland van stabiliteit”.

Dit is moeilik en duur om swaar transurane te vervaardig en hul prys neem vinnig toe saam met die atoomgetal. In 2008 was die koste van wapengehalte-plutonium byvoorbeeld sowat $4 000/gram, en dié van kalifornium meer as $60 000 000/gram.

Einsteinium is die swaarste transuraan wat nog in makroskopiese hoeveelhede vervaardig is.



Superswaar elemente, ook bekend as transaktiniede, begin by rutherfordium (atoomgetal 104). Hulle word net kunsmatig vervaardig en dien tans geen praktiese doel nie, omdat hul kort halfleeftyd meebring dat hulle ná ’n baie kort tydjie verval – van ’n paar minute tot ’n paar millisekondes (buiten dubnium, wat ’n halfleeftyd van meer as ’n dag het). Dit is dus baie moeilik om hulle te bestudeer.

Superswaar atome is almal sedert die laaste helfte van die 20ste eeu vervaardig, en word steeds vervaardig. Hulle word geskep deur die beskieting van elemente in deeltjieversnellers. Die kernfusie van Cf en C skep Rf. 

Transurane kan gebruik word om ander superswaar elemente te vervaardig. Elemente van die eiland van stabiliteit het potensieel belangrike militêre toepassings, onder meer die ontwikkeling van kompakte kernwapens. Die potensiele alledaagse toepassings is veelryk; die element amerikium word byvoorbeeld gebruik in toestelle soos rookverklikkers en spektrometers.



</doc>
<doc id="119250" url="https://af.wikipedia.org/wiki?curid=119250" title="Axel Prahl">
Axel Prahl

Axel Ferdinand Konstantin Prahl (26 Maart 1960) is 'n Duitse akteur. Prahl is bekend vir die fliek "Tatort".



</doc>
<doc id="119251" url="https://af.wikipedia.org/wiki?curid=119251" title="Elleke Boehmer">
Elleke Boehmer

Elleke Boehmer (1961-) ’n Suid-Afrikaansgebore akademikus en skrywer. Sy is 'n professor in Engelse wêreldliteratuur aan die Universiteit van Oxford in Engeland. Haar romans en kortverhaalbundels sluit in "Screens Against The Sky", "An Immaculate Figure", "Bloodlines" en "Sharmilla, and Other Portraits". Onder haar akademiese werk tel in "Colonial and Postcolonial Literature: Migrant Metaphors", "Empire Writing: An Anthology of Colonial Literature 1870–1918", "Nelson Mandela: Post-colonial Thinker" en "J.M. Coetzee in Context and Theory".

Elleke Boehmer is in 1961 van Nederlandse ouers in Durban gebore. Sy studeer vir 'n graad in Engels en Moderne Tale in die Oos-Kaap, gevolg deur 'n onvolledige jaar in geneeskunde. In die tyd is sy sterk deur Steve Biko en die Swart Bewussynsbeweging beïnvloed. Sy werk vir 'n jaar en 'n half as 'n Engelse onderwyser in Mamelodi, waarna sy 'n Rhodes-beurs wen om aan die Universiteit van Oxford te studeer.

In Engeland verwerf sy 'n MPhil-graad in Engelse letterkunde gevolg deur 'n doktorale tesis, beide aan die St John's College. In 1990 verskyn haar eerste roman "Screens Against the Sky". Sy doseer aan die St John's College, en daarna aan die universiteite van Exeter, Leeds, Nottingham Trent en die Universiteit van Londen. Sedert 2007 is sy professor in Engelse wêreldliteratuur aan die Universiteit van Oxford.

Boehmer is getroud en het twee seuns.


</doc>
<doc id="119252" url="https://af.wikipedia.org/wiki?curid=119252" title="Spaanse griep in Suid-Afrika">
Spaanse griep in Suid-Afrika

Die Spaanse griep is die grootste en ergste natuurramp wat Suid-Afrika nog ooit getref het en daarby is die land erger geraak as die meeste ander lande. Dit het 'n onuitwisbare invloed gehad op die demografiese, sosiale, ekonomiese, mediese, kulturele, sielkundige en kerklike karakter van die hele Afrika suid van die Sahara vir ten minste een geslag.

Tydens die Eerste Wêreldoorlog is veral Durban en Kaapstad druk deur skepe besoek. Dit was weens die Kaap die Goeie Hoop se strategiese ligging in die wêreld en die land se wêreldwye handelsbande. Verskeie troepeskepe met soldate wat die griep onderlede het, het by die hawens aangedoen. In September 1918 het die skip Salamis vanaf die ooskus van Afrika by Durban en die skepe Jaroslav en Veroney het vanaf Sierra Leone in Tafelbaai aangekom. Die Portugese posboot Lourenço Marques was in die tyd in die Kaapse onderweg na Portugal. Tussen Kaapstad en Lissabon het 200 van die opvarendes op see aan die griep gesterf. Weens die vir die tyd moderne vervoernetwerk (ontwikkel danksy die mynbedryf) het die griep vinnig na die binneland versprei. In die afgesonderde plattelandse gebiede met 'n swak infrastruktuur (soos in die Trans- en Ciskei) was die verspreiding juis weer stadig.

Verskeie gerugte oor die oorsprong van die griep is rondvertel. Daar is beweer dat die siekte nie griep is nie, maar longpes. Ander bewerings was dat die oorsprong lê in kieme wat deur die Duitsers se gifgas versprei word. Teenswoordig word vermoed dat die pandemie waarskynlik sy oorsprong in die voëlgriep gehad het.

Vir die pasgevormde Unie van Suid-Afrika het die Spaanse griep op 'n besonder ongunstige tydstip gekom. Dit was oorlogstyd en boonop maar kort na die Tweede Vryheidsoorlog met sy konsentrasiekampe en daarna die Maritz-rebellie. Die armblanke-probleem en die ongesonde toestande in die mynskagte en mynkampongs was nog nie opgelos nie. Daarby het nog die insakking van die ekonomie weens die heersende oorlog gekom, die kwaai droogte van 1914–1916, gevolg deur die vloede van 1916 en 1917. Baie Suid-Afrikaanse soldate het oorsee geveg en is vergesel deur mediese personeel. Dus was daar baie minder dokters en ander gesondheidswerkers in die land beskikbaar. Uit vrees vir die siekte het baie trekarbeiders terug na hul gebiede van herkoms gevlug en so die siekte daarheen versprei.

Twee persent van die hele bevolking van Afrika het binne ses maande aan die Spaanse griep gesterf. Binne die 7 weke van September-Oktober 1918 sterf in Suid-Afrika amptelik 140 000 en is 2,6 miljoen mense siek aan die griep op 'n bevolking van 6 miljoen. Van die getal sterftes was 62% in die destydse Kaapprovinsie. Alleen in Kaapstad sterf 6 000 binne 2 weke en is 120 000 mense siek. Hierdie syfers is egter almal beramings, want in die nuwe land, die Unie van Suid-Afrika, is daar van geboortes en sterfgevalle nog nie altyd noukeurig boekgehou nie. En veral nie in die landelike gebiede nie. Baie sterfgevalle in daardie tyd was boonop nie weens die griep nie, maar weens die gevolglike longontsteking. Mediese antibiotika was daardie dae nog nie beskikbaar nie. Die kwesbaarste groep mense was tussen die ouderdomme van 25 en 45 jaar. Dus juis die kern van die ekonomies-aktiewe groep in die gemeenskap. Jonger en ouer persone het vreemd genoeg blykbaar oor 'n effense immuniteit beskik. Ook het opvallend meer mans as vroue gesterf en ras was geen faktor in die sterftesyfer nie. Onder verwagtende vroue en mynwerkers was die getal siekes opvallend hoog en waarskynlik te wyte aan 'n lae immuniteit. Blankes gebore in Suid-Afrika was weer meer vatbaar vir die griepvirus as die blankes in Suid-Afrika wat in Europa gebore is. Daar was amper geen dorp sonder slagoffers nie. In Kimberley was die ergste uitbraak. In Bloemfontein, Touwsrivier en Beaufort-Wes (dus langs die spoorlyne) was daar baie siekes. In Natal was die getalle weer opvallend minder.

Allerlei middels is aangegryp om die griep te beheer. Kinien, aspirine, kaneel, brandewyn, hoesmiddels, strignientonikum, kanferolie, lynolie en Engelse sout is onder andere gebruik. Eers later tydens die epidemie is 'n serum ontwikkel wat die griep wel effens versag het.

Die land het byna tot stilstand gekom. Weens die groot aantal siek werkers moes baie dienste ingekort en selfs opgeskort word. Fabrieke, myne en die howe het gesluit. Winkels was leeg en voor apteke het lang rye mense gestaan. Treine het minder en met vertragings geloop. Motors het bly staan weens petroltekorte. Die heropening van die skole vir die vierde kwartaal is uitgestel. Strate was verlate. Voedselskaartse het selfs die gevangenes en die straathonde laat ly. Sopkombuise is ingerig. Huise is ontsmet, militêre hospitale is vir burgerlikes oopgestel en noodhospitale is in klaskamers ingerig. Lyke het op sypaadjies gelê om afgehaal te word, want die lykhuise was oorvol. In Kaapstad was doodskiste uitverkoop en is dooies in komberse in massagrafte op die strand van Woodstock begrawe. Vir duisende weeskinders moes 'n heenkome gesoek word. Die N.G. kerk het hierin 'n leidende rol gespeel. Onder andere is die M.T.R. Smit Kinderhuis op Ugie toe gestig. Kerke het 'n groot rol in noodverligting gespeel. Sekere kleiner genootskappe het soms vir politieke gewin misbruik van die ramp gemaak.

Siener van Rensburg het vroeg in 1918 verklaar dat 'n groot plaag die wêreld sal tref en ook in Suid-Afrika sy spoor sal laat.

Die siekte is deur ‘n reisende sirkus na die destydses Suidwes-Afrika gebring. Dit het onrusbarend vinnig versprei en min gesinne het dit vrygespring. Skole, sake-ondernemings en kantore is gesluit. Melk, botter en selfs brood het onverkrygbaar geword. Medisynebottels het so skaars geword dat die mense hul eie bottels moes saambring as hulle medisyne wou verkry. Begraafplase moes vinnig vergroot word en vrywilligers is gevra om te help met die grawe van grafte.



</doc>
<doc id="119253" url="https://af.wikipedia.org/wiki?curid=119253" title="Aminosuur">
Aminosuur

'n Aminosuur is 'n organiese verbinding wat sowel 'n aminogroep (—) as 'n karboksielgroep (—) in dieselfde molekule bevat.

Aminosure speel 'n uiters belangrike rol in die biochemie omrede dit die boublokke is wat proteïene vorm. Dié aminosure wat biologies belangrik is, is nogtans net 'n subgroep van die chemiese klasse van die aminosure. Die twee funksionele groepe is aan dieselfde koolstofatoom gesubstitueer en hulle word die alfa-aminosure genoem.

Daar bestaan ook beta-, gamma-aminosure, ensomeer maar hulle is biologies minder belangrik.

'n Aminosuur is sowel 'n basis as 'n suur en kan daardeur 'n zwitterioon vorm waar die suurgroep 'n proton aan die aminogroep afstaan. Die eienskappe van die aminosuur word deur sy syketting R— bepaal.

Daar is 21 aminosure wat as boublokke van die proteïene optree. Hulle word die "proteïenogene" aminosure genoem en dikwels met een hoofletter van die alfabet of met 'n drieletterkode weergegee:


</doc>
<doc id="119255" url="https://af.wikipedia.org/wiki?curid=119255" title="Heksose">
Heksose

'n Heksose is 'n monosakkaried, 'n eenvoudige suiker, met ses koolstofatome . Heksoses kan 'n ringstruktuur hê, maar dit kan ook in oopkettingvorm voorkom.

Heksoses speel 'n belangrike rol in die biochemie, die natuur en die landbou. Byvoorbeeld wyn-mos bevat sowel glukose as fruktose, altwee heksoses, en die verhouding tussen hierdie twee kan ongunstig raak om fermentasies te onderhou. Dit kan lei tot die verlies van wynproduksie en -kwaliteit.

Daar is twee tipes heksose:

Die aldoheksoses het vier chirale sentrums. Dit beteken dat daar 16 moontlike stereo-isomere bestaan, waarvan 8 en 8 -vorme. Hiervan kom nogtans net 3 in die natuur voor: -glukose, -galaktose, en -mannose.

Die 8 -aldoheksoses in oopkettingvorm is:

Die ketoheksoses het drie chirale sentrums. Daardeur bestaan daar 8 moontlike stereo-isomere, waarvan net die -isomere in die natuur voorkom.



</doc>
<doc id="119257" url="https://af.wikipedia.org/wiki?curid=119257" title="Jan van Helmont">
Jan van Helmont

Jan Baptista van Helmont (Vilvoorde 12 Januarie 1580 – 30 Desember 1644) was 'n Vlaamse chemikus, fisioloog en medikus.

In 1599 verkry hy 'n graad in geneeskunde van die katolieke universiteit van Leuven, in sy tyd in die Spaanse Nederlande. 

Hy is veral bekend vir sy navorsing op die gebied van die groei van plante en as die skepper van die woord en begrip "gas", afgelei van die Griekse woord chaos. Hy besef dat daar verskeie stowwe bestaan wat gasse is en identifiseer die gas koolstofdioksied.


</doc>
<doc id="119259" url="https://af.wikipedia.org/wiki?curid=119259" title="Anton Corvinus">
Anton Corvinus

Antonius Corvinus (* 27 Februarie 1501, of 11 April 1501 in Warburg , in die bisdom van Paderborn; † 5 April 1553 in Hannover) was 'n Lutherse teoloog, hervormer in Laer-Sakse, die hervormer en land-superintendent in die Hertogdom van Calenberg-Göttingen.

Dit kan nie met sekerheid gesê word wie sy ouers was nie, maar daar word vermoed dat hy 'n buite-egtelike seun van Lippold Rabe von Canstein was. Hierdie was Domherr in Paderborn en die Burggraaf van Warburg en het die bynaam Cythogallus ("bierkraan", lat.: cervisia, bier, en gallus, die haan) gehad. Antonius noem homself Anthonius Rabe (lat.: corvus, die Raaf) en Anton Räbener en tot 1536 Anthonius Zythogallus, Antonius Bierhahn of Anthonius Broihan. Hy gebruik ook deurlopend 'n seël met die embleem van die Rabe von Canstein. Dit het 'n "baster-balkie" -wat verwys na sy buite-egtelike geboorte- en 'n gekroonde swart, links-gerigde kraai. Normaal is dit in die heraldiek regs-gerig.

Corvinus was, volgens sommige geskrifte, in die jaar 1519 'n Cisterciënsiese monnik. Van die bronne sê in Loccum, volgens ander geskrifte in Riddagshausen. Hy verlaat hierdie klooster in die jaar 1523, wanneer hy 'n aanhanger van die Lutherse leer word. Hy was 'n student van Martin Luther en Philipp Melanchthon in Wittenberg. Later was hy predikant in Goslar (1528) en Witzenhausen (1529). In 1540 skryf hy die eerste Calenbergse Kerkorde. Hy is die raadgewer vir Hertog Philip von Hessen, en later vir Philip se weduwee, die Hertogin Elizabeth. Onder haar beskerming het hy in 1539, die Reformasie in Northeim, Hildesheim (1541, saam met Johannes Bugenhagen) en Calenberg ingevoer. In 1542 word Corvinus pastoor in Pattensen en Algemene Superintendent van die Hertogdom van Braunschweig-Calenberg.

Die Rooms-Katolieke landheer Erich II verkry in 1548 die tussentydse bevel van die Rooms-katolieke Keiser wat as die "Augsburgse Interim" bekend is. Hierdie tussentydse bevel word op die Lutherse Sinode van Münden in 1549 deur Anton Corvinus, die Pattenser prediker Walter Hoiker en 140 geestelike heftig verwerp. In reaksie daarop neem Erich II vir Anton Corvinus en Walter Hoiker op 2. November 1549 in hegtenis en word hulle aangehou in die kasteel Calenberg, om hulle en die res van die 140 geestelikes te dwing om die tussentydse bevel te aanvaar. Die gevangenes word goed versorg en word toegelaat om briewe te skryf en te ontvang, en om deur 'n oop venster met besoekers te praat. Later, na die Verdrag van Passau, waartydens die Keiser die tussentydse bevel ongeldig verklaar het en toe Erich II met hom ongenade geval het, het Erich II die twee gevangenes op 21 Oktober 1552 weer vrygelaat.

Daarna was Anton Corvinus pastoor van die Aegidienkerk in Hanover. "Docter Corvynus is op 5 April 1553 op die ouderdom van 52 jaar in Hanover oorlede en is in die "S. Georgiikerke van die 8 Predikers van die Platteland" in die koor voor die Altaar begrawe." Hy het twee seuns en drie dogters gehad.

Talle kerke en die Gimnasium Corvinianum in Northeim is na Anton Corvin vernoem.




</doc>
<doc id="119260" url="https://af.wikipedia.org/wiki?curid=119260" title="Mitsubishi Ki-21">
Mitsubishi Ki-21

Die Mitsubishi Ki-21 was 'n tweemotorige Japannese bomwerper van die Tweede Wêreldoorlog. Die Ki-21 was die wenontwerp in 'n kompetisie geloods deur die Japannese Leër Lugmag in 1936. Die eerste vyf prototipes is in November 1936 voltooi.



</doc>
<doc id="119261" url="https://af.wikipedia.org/wiki?curid=119261" title="Mitsubishi Ki-67">
Mitsubishi Ki-67

Die Mitsubishi Ki-67 was 'n tweemotorige Japannese bomwerper van die Tweede Wêreldoorlog. Die vliegtuig is ontwerp deur Dr. Hisanojo Ozawa, hy het die ontwerp in 1941 begin na aanleiding van spesifikasie wat uitgereik was deur die Japannese Leër Lugmag. In die begin van 1943 het die eerste prototipe gevlieg en vyftien Ki-67 was teen die einde van dié jaar voltooi.



</doc>
<doc id="119262" url="https://af.wikipedia.org/wiki?curid=119262" title="Fridolin Brunner">
Fridolin Brunner

Fridolin Brunner (* 1498, Glarus; † 28 Junie 1570, Glarus, Switserland) was 'n Switserse Protestantse pastoor en hervormer in ondermeer Mollis, Matt, Betschwanden (in die kanton Glarus), Flums en Mels (wat vandag die kanton St. Gallen is).

Brunner is gebore en spandeer sy vroeë lewe in die stad Glarus. 

Hy was waarskynlik 'n student van Huldrych Zwingli wat tussen 1506 en 1516 in Glarus 'n Katolieke priester was. 

Vanaf 1517 studeer hy in Basel. 

Tussen 1521 en 1525 dien hy as pastoor in Mollis, wat ook  Näfels en Oberurnen ingesluit het . 

Hy was 'n getroue volgeling van Zwingli en het vanaf 1523 as hervormer begin optree. 

In teenstelling met sy Gereformeerde kollega Valentin Tschudi in Glarus, verwerp hy die "Heilige Messe" van die Katolieke Kerk. 

In 'n brief aan Oswald Myconius beskryf hy homself as die eerste Protestantse predikant in Glarus. Tussen 1525 en 1527 ontvang hy "Messpfründe" in Glarus en dien hy ook as die Kaplan. Tussen 1527 en 1530 dien hy as Protestantse pastoor in Matt, waar in 1528, onder sy invloed, die Heilige beelde uit die Kerk verwyder is. In 1528 neem hy ook deel aan die "Berner Disputation".

Op versoek van Zürich word hy vanaf 1530 Protestantse prediker in Flums. Die gebied was toe in die graafskap van Sargans wat geleë was in die "Gemeinen Herrschaften". Hierdie gebiede is gemeenskaplik deur die "Eidgenossenschaft" bestuur en is vandag deel van St. Gallen. 

In 1531 verhuis Brunner na Mels, maar word onder Aegidius Tschudi van Glarus in 1532 uit die kerk verwerp, ingevolge die eerste teen-hervormingspogings, van die "Inneren Orte ("die katolieke lande binne die Eidgenossenschaft.) 

Tussen 1532 en 1555 was hy 'n Protestantse pastoor in Betschwanden.

In 1533 het hy 'n wesenlike bygedra gemaak tot die gemeente van Glarus se pogings om die eerste selfstandige Gereformeerde kerkgemeente te word. 

In 1538 en weer in 1543 preek hy in die naburige dorp van Linthal. 

1542 begin Brunner, 'n Kerkargief ("Kirchenurbar"). 

Tussen 1555 en 1570 dien hy as opvolger van Valentin Tschudi en word weer die pastoor van Glarus. 

In 1561 publiseer hy teen die Katolieke Landammann, Aegidius Tschudi, die skrif "Antwurt uff Herrn Landammann Tschudis fürgebrachten Grund...". (Die antwoord op die verduideliking van Landammann Tschudi)




</doc>
<doc id="119265" url="https://af.wikipedia.org/wiki?curid=119265" title="Kanton Glarus">
Kanton Glarus

Glarus is een van die kantons van Switserland. Dit is in die ooste van die land geleë. Glarus word gewoonlik met die afkorting GL weergegee.

Dit is sedert 1352 deel van die Switserse Eidgenossenschaft. Die hoofstad is die stad Glarus. Die kanton het 'n oppervlakte van 685 km² en Duits is die amptelike taal.




</doc>
<doc id="119267" url="https://af.wikipedia.org/wiki?curid=119267" title="Glarus">
Glarus



</doc>
<doc id="119270" url="https://af.wikipedia.org/wiki?curid=119270" title="Kanton St. Gallen">
Kanton St. Gallen

St. Gallen is een van die kantons van Switserland. Dit is in die ooste van die land geleë. Dit word gewoonlik met die afkorting SG weergegee.



</doc>
<doc id="119272" url="https://af.wikipedia.org/wiki?curid=119272" title="Mitsubishi G4M">
Mitsubishi G4M

Die Mitsubishi G4M was 'n tweemotorige bomwerper wat deur die Japannese Keiserlike Vloot gebruik is tydens die Tweede Wêreldoorlog. Hierdie vliegtuig is ontwikkel na aanleiding van 'n "togafstand-ten-alle-koste"-spesifikasie van die Japannese Vloot in 1937. Kiro Honjo het die ontwerpspan gelei en hy het die spesifikasiedoelwit bereik deur die beskerming feitlik weg te laat ten opsigte van groter brandstoftenks. Die prototipe het sy nooiensvlug in Oktober 1939 voltooi. Die Geallieerdes het die bynaam "Betty" aan die vliegtuig gegee.



</doc>
<doc id="119273" url="https://af.wikipedia.org/wiki?curid=119273" title="Johannes Oekolampad">
Johannes Oekolampad

Johannes Oecolampadius (ook "Ökolampad" of verlatynste "Oekolampadius"; * 1482 in Weinsberg; † 24 November 1531 , in Basel, Switserland) was 'n Lutherse teoloog, toe Zwinglianer, Humanis en hervormer van Basel.

Johannes Oecolampadius is in die stad Weinsberg gebore, in die destydse Koerpalts (sedert 1504 in Württemberg). Sy doopnaam was Johannes Heussgen (ook geskryf: Husschyn, Hussgen, Huszgen of Hausschein) maar soos die ander Humaniste van sy tyd, het hy sy van in Grieks vertaal ("οἶκος": huis en "λαμπάς": lamp). Sy pa was 'n vooraanstaande burger van Weinsberg en sy moeder stam uit 'n patrisierfamilie van Basel.

Vanaf 1499 studeer Oecolampadius regsgeleerdheid in Bologna. In Heidelberg, Tübingen en Stuttgart studeer hy teologie, Hebreeus en klassieke tale. Tussen 1506 en 1508 is hy opvoeder van die prinse in Mainz, Duitsland. 1510 word Oecolampadius as priester ingeseën en ontvang 'n gemeente by die Johanneskerk in Weinsberg. Hy moes egter die stad in 1518 verlaat nadat die bevolking aanstoot geneem het aan sy hervormings-georiënteerde preke.
Tydens sy studies in Tübingen, Stuttgart en Heidelberg het hy met die humaniste Johannes Reuchlin, Philipp Melanchthon en Wolfgang Capito kennis gemaak. 1515 trek Oecolampadius na Basel, waar hy saam met Erasmus van Rotterdam aan die Uitgawe van die "Novum Instrumentum omne" gewerk het. Aan die universiteit van Basel bekom hy 'n doktorsgraad in teologie. Hy publiseer ook ´n boek oor die Griekse grammatika en vertalings van patristiese geskrifte.

In 1518 ontvang hy van Capito die beroep na die Basler Münster. en kort daarna na die Katedraal in Augsburg, waar kort tevore die ondervraging tussen Martin Luther en Thomas Cajetan plaasgevind het. Ofskoon hy tot dan homself met die tradisie van Erasmus vereenselwig het, het hy die geskrifte van Luther bestudeer en kom so in aanraking met Johannes Eck. In 1520 sonder hy homself af in die klooster van Altomünster. Daar vertaal hy die werk van ander kerkvaders en kom so tot die oortuiging dat regverdiging slegs deur die Geloof alleen moontlik was en het sy opinie in twee geskrifte gepubliseer. As gevolg hiervan moes hy die klooster verlaat en het hy kapelaan geword op die Ebernburg kasteel by Franz von Sickingen.

In 1522 vestig hy homself permanent in Basel, waar hy verdere patristiese geskrifte vertaal. Vanaf 1523 gee hy openbare lesings oor die bybelse profete en word kort daarna en teen die wil van die Vors-Biskop aangestel as professor. In 1525 word hy aangestel as pastoor van die Kerk van St Martin.

In daardie tyd was daar groot geskille, selfs met Erasmus, en het hy kontakte gesmee met Huldrych Zwingli, Martin Bucer en Martin Luther. In die geval van die heilige sakrament het Oecolampadius die siening van Zwingli ondersteun. In 1526 was hy die leier van die Gereformeerdes op die Badener Disputation en het die gesprek teen Johannes Eck gelei. Maar die siening van die "ou Geloof" het toe nog geseëvier.

Oecolampadius het hoë aansien geniet, maar was nooit so invloedryk soos Zwingli in Zurich. Basel was immers 'n belangrike biskopsetel. As gevolg van druk vanuit die bevolking in Basel word in 1525 'n aantal kloosters gesekulariseer, in 1528 die vryheid van geloof aan die protestante verleen, en in 1529 die Rooms-Katolieke Kerk afgeskaf.

1528 neem Oecolampadius saam met Zwingli deel aan die Berner Disputation. Van 1529 was hy Antistes van die gereformeerde Kerk van Basel, maar het professor gebly in Bybelkunde. Hy het saam met Zwingli deelgeneem aan die Marburgse Geloofsgesprek en aanvaar die konkordiengeskrif van Martin Bucer wat deur Zwingli verwerp is. Op vyf sinodes (1529 te 1531) het hy hom met die kerkleer (die kategismus) en Kerklike dissipline bemoei, wat hy graag aan ´n ´presbyterium wou oorhandig wat onafhanklik van die kerkraad was. Kerklike tugkommitees het egter die preek en avondmaal beperk en 'n wrede oordeel oor die Anabaptiste volstrek.

1528 trou Johannes Oecolampadius, en Wibrandis Rosenblatt. Drie kinders is uit die huwelik gebore. Na die dood van Oecolampadius trou Wibrandis met die twintig jaar ouer wewenaar, Wolfgang Capito (1478–1541). Na sy dood trou Wibrandis en Martin Bucer in 1542.

Oecolampadius sterf in die jaar 1531, net 'n paar weke ná die dood van Ulrich Zwingli. Sy graf is in die Basler Münster geleë. Sy opvolger as professor en pastoor, was die hervormer Oswald Myconius.

Een van die kerkgemeentes in Basel is na hom vernoem (Oecolampad-gemeente). Die Evangeliese Kerk in Duitsland se Evangelische Naamkalender gedenk hom op 24 November.





</doc>
<doc id="119274" url="https://af.wikipedia.org/wiki?curid=119274" title="Sword-strand">
Sword-strand

Sword strand was een van die vyf strande wat die Geallieerdes gebruik het op D-dag tydens Operasie Overlord tydens die Tweede Wêreldoorlog op 6 Junie 1944. Dit is die mees oostelike van die vyf strande. Britse troepe het hier aan land gegaan en teen die einde van D-dag het 28,000 troepe hier aan land gegaan. Die verowering van Caen was een van die D-dag doelwitte wat nie bereik was nie. Die bekende Pegasus-brug was aan die oostelike flank van Sword strand.

Die ander vier strande is "Juno", "Gold", "Omaha" en "Utah".



</doc>
<doc id="119275" url="https://af.wikipedia.org/wiki?curid=119275" title="Pistorius">
Pistorius

Pistorius is 'n Duitse familienaam.

Die naam is afgelei van lat. "pistor" "meulenaars, bakkers".




</doc>
<doc id="119276" url="https://af.wikipedia.org/wiki?curid=119276" title="Johannes Pistorius">
Johannes Pistorius

Johannes Pistorius is die naam van die volgende persone:



</doc>
<doc id="119277" url="https://af.wikipedia.org/wiki?curid=119277" title="Ketoon">
Ketoon

'n Ketoon of alkanoon is 'n organiese verbinding wat 'n karboniel-funksionele-groep (C=O) besit wat nie aan die einde van 'n ketting sit nie.

Die bekendste en eenvoudigste ketoon is asetoon of propanoon. 

Ketone kan byvoorbeeld met 'n oplossing van kaliumdichromaat(VI) deur oksidasie van sekundêre alkohole gevorm word.
<br clear="all">
In teenstelling tot die aldehiede wat uit primêre alkohole gevorm word kan ketone nie verder tot kalboksielsure geoksideer word nie. Hulle vorm met Tollens se reagens daardeur geen silwerspieël nie.



</doc>
<doc id="119279" url="https://af.wikipedia.org/wiki?curid=119279" title="Resolusie 68/262 van die Algemene Vergadering van die Verenigde Nasies">
Resolusie 68/262 van die Algemene Vergadering van die Verenigde Nasies

Resolusie 68/262 van die Algemene Vergadering van die Verenigde Nasies is op 27 Maart 27 2014 deur die agt-en-sestigste byeenkoms van Algemene Vergadering van die Verenigde Nasies aanvaar. Dié resolusie was in reaksie op die Russiese "anneksasie" van die Krim en is getiteld "die Territoriale integriteit van die Oekraïne". Hierdie nie-bindende resolusie, wat deur 100 van die Verenigde Nasies-lidstate ondersteun is, bevestig die Algemene Vergadering se verbintenis tot die territoriale integriteit van die Oekraïne binne sy internasionaal erkende grense en beklemtoon die ongeldigheid van die 2014 Krim-referendum. Elf lidstate het teen die resolusie gestem, terwyl 58 hulle stem weerhou het, en 24 state was afwesig toe die stemming plaasgevind het.

Die resolusie is voorgestel deur Kanada, Costa Rica, Duitsland, Litaue, Pole en die Oekraïne. Die aanvaarding van die besluit is voorafgegaan deur die onsuksesvolle pogings van die Veiligheidsraad van die Verenigde Nasies, wat sewe sessies gehou het om die Krim-krisis te probeer oplos, maar wat uiteindelik deur Rusland geveto is.

Nicos Emiliou, die permanente verteenwoordiger van Ciprus by die Verenigde Nasies en wat ten gunste van die resolusie was, het gesê dat "Ciprus die belangrikheid van respek vir die fundamentele beginsels van soewereiniteit, territoriale integriteit en onafhanklikheid van al die state, insluitend die Oekraïne, beklemtoon". Emiliou het versoek dat 'n ondersoek geloods moet word na alle dade van geweld en Rusland aangemoedig om betrokke te raak by 'n diplomatieke oplossing.

Die permanente verteenwoordiger van China by die Verenigde Nasies, Liu Jieyi, wie se land buite stemming gebly het, het verklaar dat "in die konteks van die deurlopende diplomatieke bemiddelingspogings deur die betrokke partye, sal 'n poging om die Algemene Vergadering te druk om oor die konsepresolusie te stem, die situasie net verder bemoeilik".

Op 28 Maart 2014 het die Russiese Federasie gesê dat die resolusie teenproduktief is en die westerse state daarvan beskuldig dat hulle afpersing en dreigemente gebruik het om stemme te werf.

Die sogenaamde "anneksasie" het plaasgevind nadat 97 persent van die stemgeregtigdes op die Krim-skiereiland op 16 Maart 2014 ten gunste van aansluiting met Rusland gestem het. 'n Groot persentasie etniese Oekraïners en Krim-Tatare het die referendum, wat deur die Oekraïnse regering en die internasionale gemeenskap as onwettig beskou word, geboikot.


</doc>
<doc id="119280" url="https://af.wikipedia.org/wiki?curid=119280" title="Boesmanskloof">
Boesmanskloof

Boesmanskloof is ’n luukse reservaat naby Clanwilliam aan die voet van die Sederberge in die Wes-Kaap. Dit bied 'n tuiste aan ’n verskeidenheid wildsoorte, voëls en plante. In die lente is dit ’n trekpleister vir blommekykers. Verskeie San-rotstekeninge is ook in die gebied te sien.

Die plek moet nie met die Boesmanskloof-staproete by Greyton en McGregor verwar word nie.


</doc>
<doc id="119282" url="https://af.wikipedia.org/wiki?curid=119282" title="Boetie op manoeuvres">
Boetie op manoeuvres

Boetie op manoeuvres is 'n Afrikaanse rolprent wat in 1985 vrygestel is. Dit is 'n opvolg op Boetie gaan border toe, wat die vorige jaar uitgereik is. Arnold Vosloo het weer die hoofrol vertolk en Regardt van den Bergh het die regie behartig.

Die rolprent is 'n komedie.


Vasbyt, manne! Boetie is terug – en dis nie net vir 40 dae nie! Aksie en pret vir almal, met Suid-Afrika se nuutste held!

Boetie van Tonder is 'n bederfde rykmanskind wat geld en invloed gebruik om die lewe vir homself makliker te maak in die weermag. Toe hy by sy verslaggewer vriendin, Elise (Janie du Plessis) se partytjie ongenooid opdaag, vra sy hom om eerder te loop en so begin hy sy plan om haar terug te wen. Maar dinge is nie so maklik soos wat hy gedink het nie. Boetie word beveel om weg te bly van Elise en dan is daar ook 'n sinistere man in die weermag wat dinge verder vir hom moeilik maak. Boetie gaan nou maar van sy maniere moet laat staan, en wys waarvan hy werklik gemaak is.



</doc>
<doc id="119285" url="https://af.wikipedia.org/wiki?curid=119285" title="Muskeljaatkat">
Muskeljaatkat

Muskeljaatkat kan na een van die volgende karnivoriese soogdiere (in die genus "Genetta") verwys:



</doc>
<doc id="119286" url="https://af.wikipedia.org/wiki?curid=119286" title="Boggelrug van Notre-Dame">
Boggelrug van Notre-Dame

Die Boggelrug van Notre-Dame of Klokkeluier van Notre-Dame (1831) is 'n klassieke roman deur die Franse skrywer Victor Hugo. Dit handel oor ’n goedhartige maar lelike man, genaamd Quasimodo, met 'n boggelrug en sy liefde vir Esmeralda. In die 15de eeu moes hy die klok van die Notre-Dame-katedraal in Parys lui. Die boek is al etlike kere verfilm, onder meer as ’n vollengte animasieprent.

Die skrywer, Victor Hugo, is op 'n dag deur die Paryse katedraal gelei. Hy loop alleen deur een van die kloktorings en ontdek die Griekse woord "ANAΓKH" teen die muur. Die woord beteken ""noodlot"". Hugo was nuuskierig oor wie en waarom die woord daar aangebring is. Hy kon nie 'n antwoord kry nie, wat die gedagte oor 'n geboggelde klokkeluier (beiaardier) by hom laat ontstaan het. Die woord is na Hugo se ontdekking daarvan verwyder.

Hugo wou sy tydgenote van die waarde van Gotiese argitektuur bewus maak, wat dikwels verwaarloos, vervang of met nuwer style opgeknap is. As voorbeeld is die gebrandskilderde glas van die Notre-Dame met wit glas vervang om meer lig in die kerk in te laat. Dit verklaar dan ook die die groot beskrywende gedeeltes van die boek, wat die vereistes van die storie oorskry.

Dit is 1482 in Parys tydens die heerskappy van koning Louis XI. Quasimodo word by die Fees van die Gekke (wat deur 'n Vlaamse gesant gereël is) tot die koning van die gekke gekroon. Maar sy lelike voorkoms blyk geen masker te wees nie. Quasimodo is eenogig, doof en het 'n geboggelde rug. Hy was 'n optelkind, wat so gruwelik lelik was, dat niemand hom wou hê nie. Hy is gevolglik deur Frollo, die aartsdiaken van die katedraal, grootgemaak. So word die klokke sy vriende. Terwyl Quasimodo nou op 'n troon deur die stad gedra word, probeer Pierre Gringoire, 'n digter en filosoof desperaat om die mense na sy toneelstuk in plaas van die parade te laat kyk.

Later die dag sien Gringoire die mooi Esmeralda met haar klein bokkie op die Sandplein dans en toertjies opvoer. Die meisie is deur sigeuners opgevoed, maar sy hoop om haar regte ma te vind. Ná haar optrede volg Gringoire haar deur die strate van die stad en sien hoe sy deur twee mans aangeval word. Hy herken een van hulle as Quasimodo. Hy probeer haar help, maar die aanvallers is te sterk. Toe 'n groep koninklike soldate, aangevoer deur Phoebus de Chateaupers arriveer, vlug die onbekende rower en Quasimodo word gevang. Esmeralda het na die Mirakelhof, die skuilplek van die sigeuners, ontsnap. Gringoire volg haar. Toe die sigeuners hom vang, word dit duidelik dat almal wat van die skuiling weet opgehang word, of met 'n sigeuner moet trou. Esmeralda bied aan om met Gringoire te trou, maar net vir vier jaar, en hy moet op die bank slaap.

Die volgende dag word Quasimodo vir die aanval (wat hy in opdrag van Frollo gedoen het) verhoor. As straf word hy vir twee ure in die kasteel gemartel. Frollo het nodeloos probeer om hom te troos en Esmeralda, wat 'n groot indruk op hom gemaak het, bied vir hom water aan.

Twee maande later word Esmeralda deur die ryk Fleur-de-Lys de Gondlaurier, die verloofde van Phoebus, opgemerk. Dit word gou duidelik dat Phoebus ook van Esmeralda hou, en dat Fleur haar as 'n mededinger sien. Sy beskuldig Esmeralda van heksery. Phoebus en Esmeralda ontmoet in die geheim en sy verklaar haar liefde aan hom. Phoebus probeer haar oorreed om haar maagdelikheid prys te gee. Frollo, wat al die tyd agter die deur staan, storm binne en steek Phoebus met 'n mes dood. Toe Phoebus se liggaam gevind is, word Esmeralda van moord beskuldig. Sy word gefolter en bely, waarna sy ter dood veroordeel en opgesluit word. Frollo besoek haar in die tronk met die voorstel dat, as sy hom kies, hy haar vonnis tot niet sal maak. Esmeralda weier. Die volgende dag, voor sy gehang kon word, red Quasimodo haar op skouspelagtige wyse en vat haar na die kerk. Die kerk is heilige grond, waar asielreg in die Middeleeue gegeld het. Sy kon dus nie maklik hier in hegtenis geneem word nie. Frollo vlug.

Tydens haar verblyf in die Notre-Dame sorg Quasimodo vir haar soos vir 'n kosbare skat. Op 'n dag sien Esmeralda dat Phoebus nog leef en vra Quasimodo om hom te volg. Hy volg die kaptein na sy verloofde se huis en vertel hom dat Esmeralda nog leef. Phoebus wil hom egter nie glo nie.

Frollo keer terug en sien wat aangaan. Die nag kan hy sy onstuimige gevoelens nie langer bedwing nie en bekruip hy die meisie in die toring waar sy slaap. Quasimodo kom tussenbeide en slaan Frollo byna dood, tot hy sien wie die aanvaller is, want ten spyte van alles is Quasimodo nog getrou aan die man wat hom grootgemaak het.

Frollo soek Gringoire op en beraam 'n plan om Esmeralda weg te voer. Hy oortuig Gringoire dat die Parlement besondere toestemming gegee het dat Esmeralda uit die kerk verwyder mag word. Gringoire besluit om die sigeuners te betrek om Esmeralda na veiligheid te bring. Quasimodo dink egter dat die sigeuners Esmeralda wil uitlewer en beveg hulle, presies soos Frollo beplan het. Dan arriveer die koning se soldate, wat die sigeuners uiteendryf. Tydens die aanval word Esmeralda deur Gringoire en 'n gemaskerde vreemdeling uit die Notre-Dame gelei. Die vreemdeling blyk later die aartsdiaken te wees, wat weer desperaat sy luste bely. Hy lewer Esmeralda aan die soldate uit nadat sy weer sy aanbod van die hand wys. Tydens hierdie gebeure vind Esmeralda haar ma terug; sy is 'n bekende kluisenaar wat al vyftien jaar om haar vermiste dogter treur.

In die Notre-Dame is Quasimodo wanhopig op soek na Esmeralda. Dan sien hy Frollo op 'n balkon voor hom uitstaar. Toe Quasimodo afkyk, sien hy haar aan die galg hang. Woedend gooi hy sy voog oor die balustrade. Daarna verdwyn hy en is hy nie weer lewend gesien nie. Ongeveer twee jaar later word die ineengevlegde geraamtes van 'n jong vrou en 'n man met 'n krom ruggraat tussen die gehangdes gevind. Hierdie man se werwels is nie gebreek nie en dit was duidelik dat hy nie gehang is nie.



</doc>
<doc id="119289" url="https://af.wikipedia.org/wiki?curid=119289" title="Johann Wigand">
Johann Wigand

Johann Wigand, ("Joannes Wigandus",) (* 1523 , in Mansfeld; † 21 Oktober 1587 in Liebemühl) was 'n Protestantse teoloog en hervormer.

Nadat Wigand die skool in Mansfeld bygewoon het, studeer hy vanaf 1538 aan die Universiteit van Wittenberg, waar hy, ondermeer, lesings by Luther en Melanchthon ontvang.

In 1540 onderbreek hy sy studies en word hy 'n onderwyser aan die St Sebaldus-skool in Nürnberg. Hy sit sy studies voort op Wittenberg en ontvang sy Meestersgraad op 1 September 1545.

In 1546 word hy aangestel as priester in Mansfeld en in 1553 as superintendent in Maagdenburg. Op aanbeveling van Matthias Flacius Illyricus' (1520–1575), begin hy om saam met Matthias Judex die kerkgeskiedenis uit 'n Protestantse perspektief te skryf. Hierdie werk word in Basel onder die titel "Historia Ecclesiastica" gepubliseer en is beter as die "Maagdenburgse Eeue" (omdat die kerkgeskiedenis ingedeel is volgens eeu).

Na 'n kort tydperk as teologie professor in Jena, is Wigand in Wismar as superintendent aangestel waar hy sy studies in Botanie begin. Dit is ook in Wismar waar hy en Matthias Judex verder aan die "Maagdenburgse Eeue" werk. Op 12 Julie 1563 ontvang Wigand sy Doktorsgraad in teologie aan die Universiteit van Rostock. 'n Tweede periode in Jena, eindig in 1573 met sy af- en uitsetting.

Na 'n kort verblyf in Braunschweig en Wolfenbüttel, ontvang hy 'n aanstelling aan die Universiteit van Koningsberg, waar hy sy stryd teen die Philippiste voortsit.

Hy word in 1575 in Koningsberg ingwy as biskop van Pomesania deur die Samlandse biskop, Tilemann Heshusius . Toe Heshusius in 1577 uit sy amp onthef word as gevolg van dwaalleer, en teologie-professor in Helmstedt word, word Wigand ook die biskop van die Samland. Wigand het albei hierdie ampte tot en met sy dood in 1587 uitgeoefen.

Hoewel die druk van die "Maagdenburgse Eeue" in 1574 opgeskort is, het hy steeds aan die projek bly werk. Daar is handgeskrewe notas en sketse vir die volgende band (14de) wat die kerkgeskiedenis tot in die 16de eeu sou dek. (Hierdie dokumente kan besigtig word in die Herzog August biblioteek in Wolfenbüttel).

Wigand was een van die belangrikste verteenwoordigers van die "Gnesiolutheraner". Hy het deelgeneem in al die groot geskille oor leerstellings wat na Luther se dood in die Protestantse Kerk uitgebreek het. Sy skryfwerk is veral gekant teen die Philippiste en hulle leier, Kaspar Peucer (die skoonseun van Melanchthon,) se siening van die nagmaal (soortgelyk aan die siening van Calvyn).





</doc>
<doc id="119292" url="https://af.wikipedia.org/wiki?curid=119292" title="Tulium">
Tulium

Tulium is ’n chemiese element met die atoomgetal 69 en simbool Tm.

Die naam verwys na "Thule", 'n naam vir Skandinawië. Dit is in 1879 deur die Sweedse chemikus Per Theodor Cleve ontdek. Hy het begin met erbia wat veral bevat, maar hy het daaruit twee onsuiwerhede geïsoleer. Die een was bruin wat hy "holmia" genoem het, die ander was groen en hy het dit "thulia" genoem. Dit was hoofsaaklik en . Tulium is 'n taamlik seldsame element waarvan in die aardkors net 0,52 mg per kilogram aangetref word. Dit kan uit monasiet verkry word, maar vorm slegs 0,007% daarvan.

Dit is 'n glansende silwergrys metaal wat sag en pletbaar is. 
Oplossing van is groen van kleur en hulle fluoresseer blou onder UV-lig. Hierdie eienskap word in die eurobanknote gebruik om vervalsing daarvan te beperk. Tulium word ook as dotering in YAG-lasers gebruik.
Dit word gewoonlik as nie-giftig beskou en het geen bekende biologiese rol nie.



</doc>
<doc id="119295" url="https://af.wikipedia.org/wiki?curid=119295" title="Ytterbium">
Ytterbium

Ytterbium is ’n chemiese element met die atoomgetal 70 en simbool Yb.

Die element is in 1878 deur die Switserse chemikus Jean Charles Galissard de Marignac ontdek. In 1953 is dit in Ames, Iowa deur Daan, Dennison en Spedding as suiwer metaal vervaardig en dit het die navorsing van sy eienskappe moontlik gemaak. Die element se naam verwys na die Sweedse dorp Ytterby. In die aardkors kom dit as ongeveer 3 dpm voor.

Dit is 'n sagte silwerwit metaal dat goed pletbaar is. Dit reageer vinnig in lug en stadig in water en dit is goed oplosbaar in verdunde sure. Die element word in allooie gebruik en as dotering in glasvesels.

Soos die meeste lantaniede vorm ytterbium hoofsaaklik paramagnetiese -ione wat 'n onvolledige f-subskil (4f) besit. Die element kan egter ook diamagnetiese -ione met 'n volledig gevulde f-subskil (4f) vorm. Die divalente ioon is effens groter: die ioonradius vir oktaëdriese koördinasie is 116 pm teenoor 100,8 pm vir in dieselfde omringing.
In alkohol opgeloste -ione kan fotochemies in -ione omgesit word.


</doc>
<doc id="119297" url="https://af.wikipedia.org/wiki?curid=119297" title="Aldehied">
Aldehied

'n Aldehied of alkanal is 'n organiese verbinding wat 'n karboniel-funksionele-groep (C=O) besit wat aan die einde van 'n ketting sit. Dit beteken dat in teenstelling tot wat by ketone die geval is, aan die karboniel se koolstofatoom ook 'n waterstofatoom geheg is. Die teenwoordigheid van hierdie waterstofatoom maak die chemie van ketone en aldehiede verskillend genoeg dat hulle as twee verskillende funksionele groepe en klasse verbindings gereken word.

Die bekendste en eenvoudigste aldehied is formaldehied of metanal. Metanal is egter 'n besondere geval omrede die koolstofatoom twee waterstofatome dra pleks van een. Die tweede in die homoloë reeks is asetaldehied of etanal en dit is meer kenmerkend vir die chemie van die klas van verbindings. 

Aldehiede kan deur oksidasie van primêre alkohole gevorm word. Asetaldehied (etanal) is die oksidasieproduk van etanol, die alkohol wat in wyn en bier voorkom.

In teenstelling tot die ketone wat uit sekundêre alkohole gevorm word kan aldehiede maklik verder tot kalboksielsure geoksideer word. Etanol oksideer tot etanal en dit tot asynsuur

Hulle vorm met Tollens se reagens daardeur maklik 'n silwerspieël en dit reagens kan gebruik word om die verskil tussen die twee klasse karbonielverbindings te demonstreer.

Aldehiede kan "toutomerie" vertoon. Hulle atome kan anders rangskik en 'n alkenol vorm:

<br clear=all>
Die alkanal is nogtans gewoonlik die stabielste vorm


</doc>
<doc id="119301" url="https://af.wikipedia.org/wiki?curid=119301" title="Kelebogile Boikanyo">
Kelebogile Boikanyo

Kelebogile Boikanyo (1988-) ’n Suid-Afrikaansgebore sopraan wat op 'n jong ouderdom verbasende opgang as lieder-vertolker gemaak het en nou ’n suksesvolle loopbaan in Europa volg. Sy is ’n medekunstenaar van "Opera Africa", waar haar loopbaan onder leiding van Hein de Villiers begin het. In 2012 is sy as Standard Bank se Jong Musiekkunstenaar aangewys, wat haar internasionale loopbaan van stapel laat loop het. Sy woon tans in Kopenhagen, Denemarke en is gereeld in Europa se operahuise te sien.


</doc>
<doc id="119304" url="https://af.wikipedia.org/wiki?curid=119304" title="North American B-25 Mitchell">
North American B-25 Mitchell

Die North American B-25 Mitchell is 'n tweemotorige medium bomwerper wat tydens die Tweede Wêreldoorlog deur die Amerikaanse Lugmag gebruik is. 'n Kontrak is aan "North American Aviation" toegeken sonder dat 'n prototipe ooit gebou is. 

Die eerste B-25 het op 19 Augustus 1940 sy nooiensvlug onderneem. Aan die einde van 1940 was 24 vliegtuie reeds afgelewer. Die vliegtuig het bekend geword toe vyf-en-twintig B-25 Mitchell bomwerpers, onder beheer van lt-kol. James Doolittle, van die vliegdekskip USS Hornet opgestyg het om Tokio te bombardeer.



</doc>
<doc id="119305" url="https://af.wikipedia.org/wiki?curid=119305" title="Horlosie">
Horlosie

Horlosies is instrumente waarvan tyd afgelees kan word. Ander tydmeetkundige instrumente soos die waterhorlosie en die sonwyser word ook onder horlosies gereken. Horlosies is al in gebruik sedert lank voor die geboorte van Christus. Die belangrikste kenmerk van latere horlosies was die slinger en die skommelwieletjie (onrus), wat heen en weer beweeg. 

Die oudste meganiese horlosies wat bewaar gebly het, dateer uit die einde van die 14e eeu. Die slingerhorlosie het gedurende die eerste helfte van die 16e eeu sy verskyning gemaak en sedertdien het die horlosienywerheid vinnig ontwikkel. Die ontwikkeling van die draagbare horlosie word gekenmerk deur presisie en miniaturisering. Die eerste draagbare horlosies was tafelhorlosies en sakhorlosies. Na 1800 het die sakhorlosie al hoe meer kompak geword, en met die koms van die polshorlosie (ongeveer 1900) het dit byna heeltemal verdwyn. 

Gedurende die 20e eeu is daar naas meganiese frekwensiereëlaars ook elektriese (kwartshorlosies) en atomiese (sesiumatoomhorlosies) frekwensiereëlaars ontwikkel wat baie noukeuriger as alle vorige tydmeetkundige instrumente is. Gedurende die sewentigerjare is die kwartshorlosie ontwikkel, waarvan die modernste ontwerpe nie meer wysers het nie, maar ŉ digitale of syfervertoon.

Behalwe dat hy donker en lig en die tydsverloop van die lang dae en kort dae waargeneem het, het die prehistoriese mens maar min pogings aangewend om tyd in te deeI. Alles kon wag en niks hoef juis op ŉ gegewe tyd te gebeur het nie – alles behalwe gebede. In byna alle lande en beskawings was dit die priesters wat besluit het dat daar 'n tydsindeling moes kom en dat tyd gemeet moes kon word. Die gode moes hul gebede en offerandes betyds kry. 

Dit is hierdie lojale priesters wat vir die eerste keer tydaanwysers begin gebruik het. Die oudste metode waarvolgens tyd gemeet is, was waarskynlik met die hulp van 'n vertikale stok, die sogenaamde gnomon, en die stand van die son. Op die grond is daar gewoonlik 'n paar boë of lyne getrek wat die lengte van die skadu van die stok tydens sonop, presies in die middel van die dag en ook met sonsondergang aangedui het. Veral in die Midde-Ooste, waar die son feitlik elke dag skyn, het skadustokke vroeg reeds hulle verskyning gemaak. 

Dit is ook in hierdie gebied waar die Chaldeërs, die mense van Abraham, 4000 jaar gelede die dag en die nag in twaalf dele of periodes verdeel het. Waarom juis twaalf, is nie presies duidelik nie, maar dit was die begin van die uur. Selfs die Chinese, wat hul dae in honderd eenhede verdeel het, het later ure aanvaar. Die posisie van die lyne om die skadustok wat die periodes moes aandui, moes omtrent elke maand verander word om aan te pas by die steeds veranderende hoek van die son. 

Uit hierdie eenvoudige gnomon het meer ingewikkelde sonwysers ontwikkel. Hierdie metode van tydmeting was beslis al 2500 v.C. in China in gebruik. Die yslike obeliske van Ou Egipte was ook tydaanwysers. Dit was klippale van meer as 30 m hoog en daar bestaan vandag nog 'n paar van hulle. Bo-aan die punt van sommige obeliske het die Egiptenare later 'n ronde gat gemaak. Die son het dan deur hierdie opening geskyn en 'n helder kol aan die punt van die skadu op die grond gemaak. Die Antieke Grieke het klaarblyklik ook tyd bereken met behulp van die lengte van die skadu van sekere hoë pilare. In een van die toneelstukke van Aristophanes (Die Paddas, ongeveer 405 v.C.) sê ŉ karakter: "Wanneer die skadu tien tree lank is, kom eet dan by my." 

'n Redelik gesofistikeerde sonwyser uit Egipte dateer uit ongeveer 1000 v.C. en is waarskynlik die oudste sonwyser wat bewaar gebly het. Dit bestaan uit 'n lang, horisonale stuk wat in periodes afgemerk is, en 'n vertikale T -stuk wat ŉ skadu oor die afgemerkte stuk laat val. 'n Nadeel van hierdie sonwyser is dat dit in die oggend opgestel moet word sodat die afgemerkte stuk na die weste sal wys en in die middag weer omgedraai moet word sodat dit na die ooste wys. Daar is nooit 'n model gevind met 'n T –stuk aan weerskante nie. In word daar na hierdie soorte sonwysers verwys: " ... en Hy het die skaduwee op die grade waarlangs dit op die grade van Agas se sonnewyser gedaal het, laat teruggaan, tien grade agteruit." Tydsberekenaars plaas hierdie gebeurtenis in omstreeks 741 v.C. 

'n Groot verskeidenheid van sonwysers het in die loop van jare ontstaan. Die skadupen is later nie meer in die grond geplant nie, maar op 'n plaat gemonteer. Daar is opgemerk dat die skadu deur 'n sirkel beweeg, en die rand van so 'n sirkel is op hierdie plaat in gelyke dele of ure afgemerk. Op die manier kon verbygangers redelik maklik die naaste uur aflees. Die pen is ook in sommige gevalle deur 'n driehoek vervang, wat 'n duideliker skadu gewerp het. AI die sonwysers het egter een belangrike nadeel gehad: hulle het nie gewerk as die son nie skyn nie. Snags en op reëndae was die priesters verlore. 

Hulle het geprobeer tyd hou met gebede wat presies so lank geduur het en dan oor en oor herhaal is, maar dit was 'n vermoeiende en verwarrende metode. om hiervoor 'n oplossing te vind, is 'n hele aantal tydmeetkundige instrumente ontwerp. Die waterhorlosie of clepsydra (Ietterlik vertaal beteken dit waterdief) het ook in die Oudheid ontstaan. In beginsel is die werking van 'n waterhorlosie eenvoudig: ŉ bak water met 'n gaatjie onderin loop binne 'n sekere tyd leeg. Met ŉ sonwyser kon daar gemeet word hoe lank dit duur voordat 'n sekere bak leeg was en merkies is aan die binnekant van die bak aangebring om die ure aan te dui. Daar was egter probleme met hierdie vroeë waterhorlosies: die water het nie altyd ewe vinnig by die gaatjie uitgeloop nie. Hoe voller die bak (hoe hoër die druk by die gaatjie), hoe vinniger het die water uitgeloop. 

Op die manier kon daar moeilik 'n akkurate tydsindeling gemaak word. Die probleem is opgelos toe daar na baie eksperimente gevind is dat die water altyd in dieselfde tempo by die gaatjie sal uitvloei as die wande van die houer 'n hoek van 70 grade het. In Egipte was dit die gebruik om sommige waterhorlosies met melk te vul. Die gode het merk as ŉ offerande geëis, en dan was die tydmetery sommer terselfdertyd ŉ offerande om die gode tevrede te hou. Sommige waterhorlosies is pragtig versier met beeldhouwerk en inskripsies en die waterhouers het ook soms eienaardige vorms gehad. 'n Waterhorlosie in die vorm van 'n donkie wat uit die Oudheid dateer, word vandag nog in ŉ museum in Kaïro bewaar. 

Die omgekeerde beginsel is ook soms vir waterhorlosies gebruik. 'n Leë, afgemerkte bak met 'n gaatjie in die bodem het bo-op die water gedryf. Die water het dan deur die gaatjie na binne gesyfer en stadig opgestoot verby die merkies aan die binnekant van die bak wat die ure moes voorstel; na 'n bepaalde tydsverloop was die bak dan vol en het dit gesink. Vandag nog gebruik talle boere in Algerië sulke waterbakhorlosies om die tydsduur van hul waterleibeurt aan te dui. Die ontwikkeling van sonwysers het intussen ook nie stilgestaan nie en heel verfynde instrumente, selfs sakmodelle, is ontwerp. In 600 n.C. het pous Gregorius I opdrag gegee dat daar 'n sonwyser op alle kerke geplaas moes word. Hierdie gebruik is eeue lank voortgesit en baie kerke in Engeland en in Europa wat voor die Renaissance opgerig is, het vandag nag 'n sonwyser teen hul mure. Sonwysers is later nog verder deur die Arabiere verfyn en selfs nadat die eerste meganiese horlosies laat in die 14e eeu in Europa verskyn het, het sonwysers nie verdwyn nie. Hulle is nog op groot skaal gedurende die Renaissance ontwerp, verbeter en vervaardig. Ook die waterhorlosies het met verloop van tyd ingewikkelder geword, en Viturvius (1e eeu n.C.) beskryf 'n waterhorlosie waarvan die waterstand deur middel van ŉ ratwerk aan 'n wyser gekoppel was. Dit was die eerste tekens van horlosiemeganika. In Persië is daar reeds in 124 v.C. 'n waterhorlosie ontwerp wat 'n wyserplaat en ŉ wyser gehad het. Dit het op presies dieselfde beginsel as alle ander waterhorlosies gewerk, maar die een het 'n swaar stuk hout in gehad wat bo in die bak gedryf het. Die stuk hout is met 'n toutjie aan ŉ wyser verbind. Namate die watervlak in die houer gedaal het, het die hout saam gesak en die toutjie het die wyser oor 'n wyserplaat getrek. Sulke waterhorlosies het geleidelik oor die hele Midde-Ooste versprei, maar dit sou nog lank duur voordat hulle in Europa bekend sou word. Sirië het gedurende die eerste eeu na die geboorte van Christus 'n baie groot en spoggerige waterhorlosie aan Athene geskenk. Die mure van hierdie waterhorlosie staan vandag nog in die Griekse hoofstad. Dit was 'n agthoekige toring en op elk van die agt kante was daar 'n sonwyser en afbeeldings wat die verskillende winde voorgestel het. Daar was volgens oorlewering ook 'n ingewikkelde windwyser op die dak. Tot vandag toe word die horlosie die Toring van Winde genoem. Binne-in hierdie toring was daar 'n indrukwekkende waterhorlosie. In die howe van Athene is daar destyds klein waterhorlosies gebruik om aan te dui hoe lank ŉ regsgeleerde die hof ter verdediging van sy kliënt mog toespreek. Hierdie gebruik is later ook in die howe van Rome ingestel. Volgens oorlewering het minstens een Romeinse gevangene sy lewe aan 'n waterhorlosie te danke - 'n klein klippie het in die gaatjie van die waterhorlosie beland toe sy advokaat besig was om die hof toe te spreek. Die water het nie uitgeloop nie en die advokaat kon lustig voortpraat. Solank het sy toespraak ter verdediging van die gevangene geduur dat daar intussen nuwe bewysstukke by die hof opgedaag het wat die gevangene se onskuld bewys het. Daar word ook vertel dat Julius Caesar baie verbaas was toe hy besef het dat die sogenaamde barbare teen wie hy in die noorde oorlog gevoer het, ook van waterhorlosies gebruik gemaak het. Deur volksverhuisings en die uitbreiding van die Romeinse Keiserryk het waterhorlosies geleidelik oor Europa versprei. 

Volgens ou Middeleeuse geskrifte is 'n brand in 'n Franse klooster een keer geblus met die water van 'n waterhorlosie. Die waterhorlosies is deur die Chinese en die Arabiere verder ontwikkel en in Europa tot in die 16e eeu gebruik. Die Chinees So Loeng (1020-1101) het 'n waterhorlosie beskryf wat bestaan het uit 'n rat (wiel) met 'n aantal bakkies. Sodra 'n bakkie met watervolgeloop het, het die wiel 'n entjie verder gedraai sodat die volgende, leë bakkie onder die watertoevoer beland het. In beginsel het hierdie meganisme reeds in die rigting van die tandratte van latere horlosies gedui. Naas sonwysers en waterhorlosies is verskeie ander tydaanwysers ook gebruik. Die Chinese het onder meer die sogenaamde vuurhorlosie gebruik. Hierdie horlosie het uit 'n lang lont bestaan met 'n aantal metaalballetjies op afgemete plekke. 

Namate die lont stadig opgebrand het, het die balletjies losgeraak en een vir een op 'n klok geval. Gedurende die Middeleeue is daar ook van gemerkte kerse gebruik gemaak. Elke ring op ŉ afgemerkte kers het ongeveer 'n uur geneem om op te brand. Dit was nie baie betroubaar nie, want selfs net 'n effense trek het die kers natuurlik vinniger laat brand. Olielampe waarin die stand van die olie in die glas-oliehouer afgelees kon word namate die olie opgebrand het, is ook gebruik. Sandlopers het in gebruik gekom nadat 'n monnik in 'n klooster by Chartre gedurende die 8e eeu n.C. die kuns om glas te blaas, herontdek het. Sandlopers het bestaan uit 'n glashouer met twee ruimtes wat met 'n nou gangetjie met mekaar verbind is. 'n Afgemete hoeveelheid sand is in die glashouer verseël en tyd is afgemeet deur die sand deur die gaatjie van die een ruimte na die ander ruimte te laat loop. Die sandlopers is in verskillende groottes gemaak am verskillende hoeveelhede tyd af te meet. 

Aanvanklik was daar sandlopers wat 'n kwartier, 'n halfuur, 'n uur en vier uur kon meet. Die sandlopers is veral op die skepe van ontdekkingsreisigers gebruik, meestal om die vaartsnelheid te meet en die duur van die wag aan te dui. Vir laasgenoemde is die vieruursandlopers gebruik. Die mat rose op wag het dit dan ook dikwels 'n uurglas of nagglas genoem. Vir navigasie was dit nodig dat die uurglas presies op die regte oomblik omgedraai moes word om die volgende periode af te meet. Die sandlopers self was baie betroubaar, maar die wagte wat dit gebruik het, nie. Die wagte moes tyd hou en die sandloper omkeer presies op die oomblik dat dit leeggeloop het. Dit het dikwels gebeur dat hulle dit te vroeg of te laat gedoen het en op die manier het daar soms groot navigasiefoute ontstaan. Dit was juis as gevolg van verkeerde tydsberekeninge dat die Portugese seevaarders op pad na die suidpunt van Afrika per ongeluk Suid-Amerika ontdek het. 

AI hierdie soorte tydaanwysers was nog nie ware meganiese horlosies nie. Geleerdes, wetenskaplikes en ontwerpers het horlosies 'n paar eeue lank as ŉ soort stokperdjie beskou en met die vreemdste en ingewikkeldste ontwerpe vorendag gekom. Hierdie horlosies was meer vir vermaak as vir akkuraatheid bedoel. Die waterhorlosies het al hoe ingewikkelder geword, maar in die meeste gevalle het die kragbron (die water wat dit aangedryf het) net eenvoudig verlore geraak nadat dit een keer deur die meganisme geloop het. Geeneen van die tydmeetkundige instrumente van die jare kort voor en kort na Christus se geboorte kon vanself aanhou werk nie. Die kerse het opgebrand en die sandlopers moes omgedraai word. 

Maar die Arabiere het hulle met groot ywer en geesdrif toegespits op die ontwikkeling van waterhorlosies en teen 900 n.C. het sommige van hulle ontwerpe halfoutomatiese eienskappe begin kry. Daar is soms bewegende beeldjies van diere in die horlosies ingebou en daar was selfs meganiese voëltjies wat begin fluit het as die waterhouer leeggeloop het en weer gevul moes word. In China het Tsjang Soei reeds in 700 n.C. 'n waterhorlosie gemaak wat deur 'n hidrouliese wiel aangedryf is. Dit was 'n groot stap vooruit, maar die ontdekking het die Westerse wêreld nie geraak nie en is eers eeue later in Europa "heruitgevind". Karel die Grote van Frankryk was verstom toe die Kalief van Bagdad in 809 n.C. vir hom 'n waterhorlosie met sekere outomatiese eienskappe as geskenk gegee het. Hierdie waterhorlosie het 'n wyserplaat met twaalf deurtjies gehad. Elke uur het een van die deurtjies oopgegaan en het soveel metaalballetjies as die getal ure wat verstryk het, by die deurtjie uitgerol en op 'n klokkie geval, wat dan die uur aangekondig het. Nadat daar twaalf ure verstryk het, het twaalf meganiese soldaatjies die deurtjies weer toegestoot en het die hele proses weer voor begin.

Hoe vernuftig die reeds genoemde tydmeters ook al gewees het, was hulle noukeurigheid gering. Dit het eers met die ontwikkeling van die meganiese uurwerk verbeter, waardeur 'n wyser deur middel van 'n ratwerk met 'n meganisme deur ŉ gewig voortbeweeg is. Oor die ware oorsprong van hierdie meganiese horlosies is weinig of niks bekend nie. Sommige navorsers meen dat die meganiese horlosie ontwikkel het uit die sterrekundige instrumente wat reeds voor die jaar 1000 by die Arabiere in gebruik was. Hulle het waarskynlik die beginsels waarop hierdie instrumente gewerk het, by die Grieke oorgeneem. Volgens geskiedskrywers is dit egter wel seker dat daar in die tweede helfte van die 13e eeu in Sentraal-Europa meganiese horlosies gemaak is.

Die heel vroegste meganiese horlosies is aangedryf volgens 'n beginsel wat 500 jaar lank in gebruik sou bly en selfs vandag nog in sommige horlosies aangewend word – die energie van vallende gewigte. Hierdie gewigte is aan toutjies opgehang wat om 'n silinder opgedraai is wat deur middel van 'n wiel aan die horlosie se ratwerk verbind is. Om te verhoed dat die draaiende silinder en die ratstelsel te vinnig versnel en die energie van die gewigte te vinnig opgebruik word, is daar 'n remmende meganisme ingeskakel wat die echappement genoem word en elke keer net een tand van die rat laat verspring. Die uurwerk is verbind met 'n enkele wyser wat oor 'n wyserplaat loop waarop 24 ure afgemerk is. 

Hierdie vroeë horlosies is deur hoefsmede en sleutelmakers met die hand gemaak uit ru-yster. ŉ Uitsondering was die horlosie wat deur die Italianer Giovanni de Dondi gemaak is, Hy het in 1348 daaraan begin werk en sy horlosie eers 16 jaar later voltooi Die horlosie het verlore geraak maar kon later volledig gerekonstrueer word aan die hand van volledige beskrywings wat in die biblioteek van Milaan gevind is. Dondi se horlosie was van geelkoper, brons en rooikoper gemaak, met sewe wysers wat tegelyk die maan en die planete se bewegings sowel as die uur op 'n 24-uur-wyserplaat aangedui het, Dondi se wyserplaat was gegrond op die wêreldbeeld van Ptolemaeus. Die hele horlosie was duidelik sy tyd ver vooruit. Van die swaar ru-ystermodelle het enkeles bewaar gebly. 

Die horlosie in die toring van die katedraal van Salisbury Brittanje, wat uit die jaar 1386 dateer, is die oudste wat gedeeltelik nog bestaan. Die horlosie is nog steeds in die toring, maar vernuwing en modernisering deur die eeue het meegebring dat daar nog maar min van die oorspronklike meganisme oor is. Die horlosie van die toring van die katedraal van Wells, wat ongeveer tien jaar later gemaak is, het ook bewaar gebly en staan nou in die Science Museum in Londen. Tussen die bewegende dele van die uurwerk van hierdie vroeë horlosies was daar so baie wrywing en slytasie dat hierdie horlosies in een dag maklik 'n halfuurgewen of verloor het. Ondanks hulle onakkuraatheid was daar 'n groot aanvraag na meganiese horlosies en het dit gedien as 'n soort statussimbool onder die rykes. Die horlosiemakers van Europa het hul bes gedoen om horlosies te verbeter en het terselfdertyd geprobeer om aan die vraag te voldoen. Hoewel die Italianers die beste onder die vroeë horlosiemakers was; het sommige stede en dorpies in Suid-Duitsland, veral Ulm, Augsberg en Neurenberg, binne 'n paar dekades beroemd geword en het hulle hul eie gildes van horlosiemakers gehad. Hoewel Leonardo da Vinci reeds teen ongeveer 1485 met ratte en vere in sy aantekeningboeke geëksperimenteer het, is die eerste horlosie wat deur 'n veer aangedryf is, eers in 1510 deur Peter Henlein gemaak. Dit was silindervormige

horlosies wat nie meer soos hulle voorgangers opgehang moes word nie, maar ook neergesit kon word. Die wyser en die wyserplaat is soms bo-op die horlosie aangebring. Een van die nadele van hierdie horlosies was dat die trekkrag van die veer, namate dit afgeloop het, verminder het. Hiervoor het Jacob Zech in omstreeks 1540 'n oplossing gevind. Hy het die trekkrag van die veer deur middel van 'n koord op 'n keëlvormige wenas verplaas, waardeur 'n teengewig gevorm is teen die verminderende dryfkrag van die veer. 

Hierdie soort konstruksie het in gebruik gebly tot ongeveer 1800, toe die horlosieveer sodanig verbeter is dat 'n konstante trekkrag verkry kon word. Sommige van hierdie vroeë horlosies was voorsien van 'n slagwerk wat bestaan het uit ŉ afsonderlike tandwielmeganisme en 'n gewig of 'n veer. Die uurwyser het dan periodiek 'n hefboompie opgetel, waardeur die rat wat die slaghamer bedien het, in beweging gebring is. Gedurende die eerste 300 jaar van meganiese horlosies, tot ongeveer 1650, het die horlosies geleidelik al hoe ingewikkelder geword en is hulle met groter sorg versier maar het hulle nie juis akkurater geword nie.

Groter noukeurigheid is bereik eers toe die foliomeganisme (die vroeë vorm van echappement wat bestaan het uit 'n dwarsbalkie met verstelbare gewiggies om die ossillasietempo te reguleer) deur 'n slinger vervang is. In 1580, toe Galileo Galilei nog 'n tienerstudent was, het hy in die katedraal van Piza 'n lamp wat aan 'n lang ketting opgehang was en deur die wind heen en weer gewaai is, dopgehou. Hy het opgemerk dat die tyd wat die lamp geneem het om van die een kant na die ander kant deur te swaai, dieselfde gebly het, ondanks die feit dat die uitwyking na albei kante verminder het. Hierdie eenvoudige waarneming het 'n revolusie by die horlosiemakers teweeggebring. Galilei het dadelik self ook met ŉ slingerhorlosie begin eksperimenteer, maar dit was Christiaan Huygens wat in 1656 vir die eerste keer daarin geslaag het om ŉ werklik bruikbare slingerhorlosie te maak. 

In Huygens se horlosie kry die slinger elke keer 'n tikkie of ŉ stootjie van die echappement, waardeur dit, ondanks die wrywing, kan aanhou slinger; terselfdertyd sorg die slinger daarvoor dat die echappement by elke slingerslag die ratwerk een tand verder laat deurloop. Hoewel Huygens se pendulum (slinger) teen 'n presiese pas getik het, het dit nie presies een maal per sekonde getik nie. Dit was waarskynlik die Engelse fisikus Robert Hook wat omstreeks 1660 ontdek het dat 'n pendulum met ŉ gewiggie onderaan wat presies 39,14duim (99,4cm) lank is presies een keer per sekonde sou tik. Hierdie uitvinding sou sedertdien bekend staan as die Royal Pendulum en die toepassing sou lei tot die ontwikkeling van hoe staanhorlosies, wat aanvanklik sterthorlosies genoem is en waarvan die slinger en gewigte vir die eerste keer heeltemal in 'n kas toegebou is. Alle horlosies het tot in daardie stadium nog net een uurwyser gehad wat (sedert omstreeks 1500) elke twaalf uur een maal in die rondte beweeg het. Na 1680 is ŉ minuutwyser ingesluit en tien jaar later het sommige horlosies ook sekondewysers gehad. 

Omstreeks 1715 het George Graham (1673-1751) die sogenaamde grahamgang ontwerp wat die slingerbeweging gestabiliseer en dit so ongesteurd moontlik laat verloop het. Omstreeks 1730 het die Fransman Amant die pennegang ontwikkel, wat die slingerbeweging ook so ongesteurd moontlik moes laat verloop. Horlosiemakers het egter die grahamgang verkies en hierdie vorm van echappement bly tot vandag toe vir sekere huishoudelike horlosies in gebruik. 'n Gewone slinger sal as die temperatuur styg, 'n klein bietjie langer word, as gevolg waarvan die uurwerk stadiger sal loop. ŉ Temperatuurverandering van 2˚C sal by 'n staal-sekondeslinger van ongeveer 99 cm lank 'n afwyking van een sekonde per dag veroorsaak. Wanneer daar, soos in laboratoriums of in sterrewagte, groter noukeurigheid vereis word, moet daar dus temperatuurkompensasie toegepas word. 

Hiervoor het George Graham in 1721 die kwikslinger ontwerp. Die gebruiklike gewig onderaan die slinger het in hierdie geval uit 'n houer met kwik bestaan. By temperatuurveranderinge het die slinger en die kwik soveel in die teenoorgestelde rigting uitgesit dat die swaartepunt van die slinger as geheel op dieselfde plek gebly het. Hierdie soort slinger is baie jare gebruik, veral in sterrekundige horlosies. 'n Tweede metode am die probleem van temperatuurveranderinge te oorkom, was die roosterslinger, wat omstreeks 1726 deur John Harrison (1693- 1776) ontwerp is. Die slinger bestaan uit ŉ aantal stawe met verskillende uitsettingskoëffisiënte wat op so ŉ manier aanmekaar verbind is dat die uitsetting in beide rigtings mekaar in ewewig hou. Harrison het in 1755 ook nog die sogenaamde bimetaalslinger ontwikkel. Hierdie dun slinger bestaan uit twee metaalstroke wat aan mekaar vasgeheg is maar elk 'n verskillende uitsettingskoëffisiënt het. 

As die temperatuur verander, trek die bimetaalslinger ŉ bietjie krom, maar die swaartepunt bly op presies dieselfde plek. In die loop van die 17e en 18e eeu het die slingerhorlosie 'n bruikbare tydmeter geword wat selfs ŉ belangrike maatskaplike betekenis gekry het. Namate die horlosies noukeuriger begin loop het, is daar opgemerk dat die skynbare beweging van die son deur die hemel (waarop die ware sontyd gegrond was) nie dwarsdeur die jaar konstant is nie. Dit is omdat die aarde nie met 'n konstante snelheid rondom die son beweeg nie. Om die loop van die son aan te pas by die van die horlosie, moes daar oorgegaan word na die sogenaamde middelbare sontyd, wat deur die horlosie aangedui kon word. Ook vir die wetenskap, veral vir die sterrekunde, het die horlosie ŉ belangrike instrument geword. Deur die horlosie te koppel aan 'n teleskoop wat in die meridiaanvlak beweeg het, kon die tyd gemeet word waartydens 'n ster deur hierdie vlak beweeg. Hierdie tyd, tesame met die gemete hoogte, het dan die posisie van die ster aangedui.

Elektriese stroom kan ook as kragbron vir die aandrywing van uurwerke van horlosies gebruik word en die werk van die gewig of die veer vervang. Elektrisiteit word ook gebruik vir die opwekking van tydimpulse vanuit 'n sentrale moederhorlosie na verskillende ver van mekaar verwyderde newehorlosies; hierdie soort horlosies word dikwels op stasies aangetref met 'n newehorlosie op elke perron. Die Engelse uitvinder Alexander Bain (1810-1877) het in 1840 ŉ patent verkry op 'n horlosie wat aangedryf is deur 'n veer en ŉ slinger en wat met behulp van ŉ battery elektriese impulse opgewek het vir die regulering van die gang van 'n aantal ander horlosies. 

Hierdie beginsel, waarby die aandrywing van die horlosies nag meganies was, is vir die eerste keer vertoon op die groot Europese ten- toonstellings in Londen (1851) en Parys (1867). Eers in die eerste dekade van die 20e eeu is horlosies gemaak waarvan die uurwerk deur 'n battery aangedryf is. Elektriese energie is in hierdie horlosies gebruik om ŉ slinger of onrus deur middel van periodieke impulse in beweging te hou, of om deur middel van ŉ elektromagneetjie 'n hefboompie op te tel wat elke keer as dit weer afval, die telwerk aangedryf het. 'n Heeltemal ander beginsel word gebruik in die sinchrone horlosie. Die horlosie bestaan uit 'n elektromotortjie waarvan die snelheid bepaal word deur die frekwensie van die wisselstroom, byvoorbeeld die van huishoudelike elektrisiteit (in Suid-Afrika 50 Hz). Gedurende elke siklus van die wisselstroom voer die motortjie een omwenteling uit. 

Die omwentelingsnelheid word deur middel van ratverhouding by die rotasie van die sekonde-, minuut- en uurwyser aangepas. Die horlosie self het geen beheer oor die aantal siklusse waardeur die motortjie aangedryf word nie. Indien die wisselstroomfrekwensie om die een of ander rede sou verander, sal dit die akkuraatheid van die horlosie beïnvloed. Die sinchrone horlosie word veral in openbare geboue en winkels gebruik.

Die noukeurigste elektromeganiese horlosie is die Shortt-horlosie, wat omstreeks 1920 deur W.H. Shortt ontwikkel is. Die horlosie bestaan uit 'n sogenaamde "meesterhorlosie" en 'n " slaafhorlosie". Die meesterhorlosie bestaan net uit 'n slinger wat een of twee keer per minuut 'n impuls van 'n vallende hefboompie ontvang. Dit gebeur nadat die slaafhorlosie, ŉ volledige horlosie met 'n eie slinger en tydaanwyser, 'n elektriese sein na die meesterhorlosie uitgestuur het. 

Nadat die slaafhorlosie die sein uitgestuur het, word 'n sinchronisasiesein van die meesterhorlosie na die slaafhorlosie teruggestuur, waardeur die volgende impuls, presies 'n halwe minuut na die vorige impuls, na die meesterslinger teruggestuur kan word. Klein afwykings wat in die slaafhorlosie kan ontstaan, werk in hierdie geval nie kumulatief nie maar word tel kens gekorrigeer. Die beweging van die slinger word nie beïnvloed deur wrywing en slytasie in ŉ echappement nie. 

Bowendien is die hele apparaat in 'n verseëlde kas ingebou waarin die lugdruk op ŉ konstante lae vlak gehou word. In ŉ sterrewag sal 'n Shortt-horlosie altyd op 'n plek staan waar die temperatuur so konstant moontlik gehou kan word. Onder hierdie omstandighede kan uitsonderlike noukeurigheid bereik word, met ŉ afwyking van hoogstens enkele duisendstes van 'n sekonde per dag.

Die eerste draagbare horlosies het waarskynlik kort na die uitvinding van die spiraalveer vir horlosies, ongeveer 1500, verskyn. Hoewel hul le kleiner was, was hulle nie werklik draagbaar nie omdat hierdie horlosies se gang gereël is deur ŉ foliot ('n heen en weerdraaiende dwarsbalkie met gewiggies) en na 1656 deur 'n slinger. 'n Vereiste vir altwee hierdie meganismes was dat die horlosies nie mog beweeg nie. Die ontwikkeling van draagbare horlosies is veral gedurende die 16e en 17e eeu gestimuleer deur die behoefte wat daar in die skeepvaart ontstaan het aan noukeurige horlosies wat rondgedra kon word en selfs op 'n beweegbare vlak, soos ŉ skip se dek, gebruik kon word. Robert Hook het die eerste pogings in die rigting aangewend met sy ontwikkeling van die balansveer (ongeveer 1660). 

Die apparaatjie (onrus) bestaan uit 'n vliegwiel ('n klein, swaar wieletjie sonder tande) en 'n spiraalveer, wat later ŉ haarveer genoem is. Die een punt van die spiraalveer was aan die assie van die vliegwiel vasgeheg en die ander punt aan 'n vaste punt in die horlosie. 'n Ankerrat het die vliegwiel eers in die een rigting en dan in die teenoorgestelde rigting gestoot en die veer het intussen op en af gewen. Die ankerrat het dus die vliegwiellaat ossilleer, terwyl die vliegwiel, aangedryf deur die spiraalveer, weer die ankerrat met gereelde tussenpose laat draai het, tand vir tand. Hierdie uitvinding in die hande van horlosiemakers, soos Christiaan Huygens en veral Hook se vriend Thomas Tompion, het gelei tot die ontwerp van baie platter horlosies. Hulle was nou klein genoeg om in 'n binnesak of ŉ onderbaadjiesak gedra te kon word. 'n Werklik bruikbare horlosie vir die skeepvaart was daar egter nog nie. In 1714 het die Britse regering 'n beloning van £20 000 aangebied vir die ontwerper van 'n horlosie wat akkuraat sou bly tydens 'n vaart na die Wes-Indiese eilande en terug. 

Die Engelse uitvinder John Harrison (1693-1776) het die uitdaging aanvaar en daarop gekonsentreer om 'n balansveer te maak wat onafhanklik van temperatuurveranderinge sou werk. Na sewe jaar se navorsing het hy Chronometer nommer 1, so as hy die horlosie genoem het, ingegee om getoets te word. Dit het nie perfek gewerk nie, maar die Britse Vloot was so beïndruk dat hulle £500 van die beloning aan Harrison toegeken en hom aangemoedig het om weer te probeer. In 1759 het hy Chronometer nommer 4 oorhandig en die was na 'n seereis van 156 dae nie meer as 54 sekondes verkeerd nie. Dit was vir daardie jare so ongelooflik akkuraat dat die Britse Vloot geglo het dat daar 'n gekonkel agter die toets gesit het en hulle het geweier om die beloning toe te ken. 

Drie jaar later is die chronometer weer getoets en die keer was die resultate nog beter. Maar die Vloot het nogtans net die helfte van die beloning aan Harrison uitbetaal. Eers in 1773 en na 'n versoekskrif tot die koning het die Vloot die res van die beloning aan die horlosiemaker gegee. Harrison het die temperatuurwisselingsprobleme oorkom deur gebruik te maak van ŉ bimetaalkonstruksie. Terselfdertyd het Pierre Ie Roy in Frankryk 'n bimetaalbalanswieletjie ontwerp en gemaak wat tydens temperatuurveranderinge dieselfde traagheidsmoment behou het. In die begin van die 20e eeu is daar van ivarstaal gebruik gemaak. Hierdie staal het so 'n minimale uitsettingskoëffisiënt dat dit nie in ag geneem hoef te word nie. 

Verbeteringe in die echappement was nodig om te sorg dat die balans so ongesteurd moontlik kon bly slinger. Hiervoor het George Graham omstreeks 1725 die silindergang ontwikkel en Thomas Mudge (1715- 1794) omstreeks 1755 die ankergang vir gebruik in horlosies. Die verbeterde meganismes was nog steeds gegrond op dieselfde beginsel as die van die grahamgang van slingerhorlosies. Dieselfde ankergang word ook nog deesdae oor die algemeen in meganiese horlosies gebruik. Om die wrywing in die ratwerk te verminder, is daar in die 18e eeu van edelsteenlaertjies gebruik gemaak waarin die ratassies kon loop. ŉ Switser wat in Engeland gewoon het, Nicolas Facio de Duillier (1664- 1753), het in 1704 'n metode uitgevind om met diamantboortjies gaatjies in robyne en saffiere te boor sodat hierdie steentjies as laersteentjies gebruik kon word. Die deursnee van die gaatjie of ruspunt vir die as van die balanswiel is omtrent 0,1 mm. 

Die hoeveelheid laersteentjies (juwele) wat in ŉ horlosie gebruik is, word gewoonlik op die agterkant van die horlosie aangedui. Hoewel die wrywing aan die eindpunt van so 'n balansassie baie gering is, kan dit in die geval van noukeurige horlosies nie buite rekening gelaat word nie. Boonop word die gang van 'n horlosie ook in geringe mate beïnvloed deur die stand; die horlosie loop meer konstant as dit altyd min of meer in dieselfde posisie sou bly. Abraham Louis Perrelet (1729- 1826) het reeds in 1770 ŉ selfopwenhorlosie gemaak. In die horlosie was daar 'n hefboompie met 'n gewig wat deur die draer in beweging gebring is. Hierdie bewegingsenergie (soos loop of die swaai van 'n arm) word dan gebruik om 'n veer op te wen. Horlosies is aanvanklik met ŉ sleuteltjie opgewen, wat aan die einde van die 19e eeu deur ŉ permanente opwenknoppie vervang is. Kort hierna het polshorlosies baie gewild geword. 

Die moderne outomatiese horlosie is toegerus met ŉ gewiggie wat 360 grade in beide rigtings kan draai en daarmee die veer opwen. As gevolg van die konstante veerspanning is die gang van so ŉ horlosie ook baie konstant. 'n Gemiddelde polshorlosie tik vyf keer per sekonde of 432 000 keer in 24 uur. In dieselfde tyd beweeg die vliegwiel 540000 keer heen en weer en lê op die manier 'n afstand van net meer as 11 km per dag af. As die wiele van 'n motor dieselfde hoeveelheid kere sou draai as die vliegwiel van 'n horlosie, sou dit binne 'n jaar 400 000 km afgelê het. 'n Motor sou na so 'n reis waarskynlik uitmekaargeval het, maar ŉ moderne polshorlosie loop dikwels jare sonder dat dit herstel hoef te word. Moderne polshorlosies dien ook meestal as datumhorlosies. 'n Stophorlosie is gewoonlik 'n sakmodel wat gebruik word vir die meet van betreklik kort tydsdure en nie van die werklike tyd nie. 

Deur 'n knoppie in te druk, word die balans aan die gang gesit en begin die wyser loop. Deur dieselfde knoppie nog 'n keer te druk, word die wyser gestop, en as dit 'n derde keer ingedruk word, gaan staan die wyser weer op nul (laasgenoemde aksie word ook soms met behulp van 'n tweede knoppie gedoen). In sommige gevalle is die frekwensie van die balans groter as die gebruiklike vyf bewegings per sekonde, sodat daar byvoorbeeld tiendes of honderdstes van 'n sekonde gemeet kan word. As gevolg van die reaksiesnelheid van die gebruiker is die meetnoukeurigheid van so 'n stophorlosie egter hoogstens 0,1 sekonde. 'n Chronograafhorlosie is ŉ gewone noukeurige horlosie wat behalwe die gebruiklike uur- en minuutwysers ook nog 'n groot sekondewyser het. Hierdie sekondewyser kan deur die druk van 'n knoppie aan die loop gesit of gestop en na nul teruggeplaas word. Die horlosie self hou net aan met loop. 

'n Chronometer is volgens die Internasionale Bond van Horlosiemakers gewoonlik 'n draagbare, besonder noukeurige horlosie van hoe kwaliteit wat aan die eise van die sterrekunde voldoen. Hierdie horlosie is toegerus met 'n spesiale echappement waarby die impuls aksie en die blokkering apart geskied. Verder is dit ook toegerus met 'n meganisme wat die veerkrag konstant hou en kompenseer vir alle temperatuurinvloede. Die chronometer is as gevolg van al die bykomende meganismes groter en swaarder as gewone horlosies. Die chronometer wat op skepe gebruik word, word in 'n kardanring gemonteer sodat dit altyd horisontaal hang. Met die ontwikkeling van die radio het die chronometer se –aanvanklike belangrikheid as instrument by die bepaling van lengtelyne sterk afgeneem. Teen die vyftigerjare het daar horlosies op die mark gekom wat deur 'n batterytjie aangedryf word. 

In hierdie elektriese horlosies word die balans elektromagneties in beweging gehou deur 'n spoel wat gevoed word uit 'n elektroniese skakeling. In die geval van 'n stemvurkhorlosie word 'n klein stemvurkie deur 'n elektroniese verbinding aan die tril gehou (frekwensie 360 Hz). Hierdie trilling word meganies omgesit in die rotasie van 'n baie fyn getande palwiel. Die wrywing is baie gering en daar is ook baie minder bewegende dele in hierdie soort horlosie. Sedert die sewentigerjare het daar ook egte elektroniese horlosies op die mark verskyn, met nog minder bewegende dele; hulle is voorsien van 'n kwartskristal wat deur 'n elektriese ossillator teen sy eie trillingsfrekwensie aangedryf word.

In die wetenskap en tegnologie word meer akkuraatheid en stabiliteit vereis van die wyse waarop tyd gehou word as wat meganiese horlosies kan verskaf. Tydsverloop vind gelykmatig plaas en kan gemeet word deur dit met 'n meetbare interval (tussenpoos) te vergelyk wat met 'n presiese frekwensie (ritme) herhaal word. 'n Meganiese horlosie veroorsaak 'n beweging wat herhaal en afgetel word, maar die meganisme daarvan word deur te veel faktore, soos wrywing tussen die ratwerk en die meganiese traagheid daarvan, beïnvloed om die beweging akkuraat te herhaal. 'n Kwartskristal met die vermoë om trillingsaksie akkuraat te herhaal, verskaf 'n betroubaarder standaard waarmee tydsverloop vergelyk kan word. 

Die pieso-elektriese eienskappe van die kristal, waardeur 'n klein elektriese spanning oor die kristal ontstaan as druk daarop toegepas word, maak dit moontlik om die kristal in 'n elektroniese stroomkring te gebruik waarmee 'n elektroniese horlosie gebou kan word. 'n Kristal wat tussen twee plaatjies geplaas word, het 'n tweeledige eienskap. Fisieke druk wat op die kristal uitgeoefen word, sal 'n spanning oor die kristal tussen die plaatjies laat ontstaan; en omgekeerd sal 'n elektriese spanning wat op die kristal aangelê word, dit laat reageer asof druk daarop uitgeoefen word. Die reaksie van die kristallaat dit voorkom of dit inkrimp en uitswel (vervorm) wanneer 'n spanning eers aangelê en dan weer verwyder word. 

Deur dit te koppel aan 'n spanning wat aanhoudend verander, sal die kristal aanhoudend reageer in ooreenstemming met die frekwensie van die verandering, en die reaksie vind so reëlmatig plaas dat dit as 'n verwysing met 'n hoë mate van presiesheid gebruik kan word. 'n Spanning wat aanhoudend verander, word deur 'n ossillator ontwikkel en ŉ kristal wat aan 'n ossillator gekoppel word, sal begin tril teen die frekwensie van die ossillator; en daarna, as gevolg van die kristal se natuurlike reaksie, word die ossillator gedwing om teen die kristal se eie trillingsnelheid te ossilleer. Die trillingsfrekwensie van 'n kristal is omgekeerd eweredig aan sy afmetings, wat beteken dat hoe groter die kristal is, hoe laer is sy frekwensie. 

Frekwensies van 100 kHz. en 10 MHz word oor die algemeen vir ossillators in horlosies gebruik. Die frekwensie wat in siklusse per sekonde gemeet word, word met behulp van 'n elektroniese frekwensiedeler verdeel en verminder tot die vereiste getal siklusse per sekonde, waarmee ŉ sinchrone motortjie aangedryf word wat die wysers van die horlosie laat beweeg. Horlosies met kwartskristalle daarin is baie akkuraat en dit is nie ongewoon dat 'n gewone polshorlosie afwykings van hoogstens een sekonde of minder per week of per maand toon nie. Moderne horlosies dui ook nie net meer die tyd met wysers aan nie; maar wei met syfers. Die syfers word vertoon met LED's of LCD's, 'n LED (light emitting diode) lyk soos 'n klein ligkolletjie en 'n syfer word met ŉ gerangskikte aantal daarvan voorgestel. LCD's (liquid crystal displays) bestaan uit kristalle wat verkleur as 'n elektriese spanning daarop aangelê word en dit word veral gebruik om swart syfers te vorm. 

Die kristal in 'n ossillator is gevoelig vir temperatuur en word in 'n spesiale omhulsel verpak wat die temperatuur van die kristal konstant hou. Enige ander moontlike onbetroubaarheid kan veroorsaak word deur die elektroniese komponente wat saam met die kristal in die horlosies gebruik word. 'n Verstelling word gewoonlik voorsien waarmee die frekwensie reggestel kan word as dit verander (dryf). Nog groter noukeurigheid kan bereik word met behulp van ŉ atoomhorlosie, waar ook 'n trillingsfrekwensie ontwikkel word en die akkuraatheid en stabiliteit van die herhaling van die siklusse bepaal word deur energietoestande in ŉ atoom. Die natuurlike frekwensie waarteen 'n atoom energie opneem of afstaan, hang grotendeels af van die omstandighede bulte die atoom, en daarom kan die frekwensie stabiel bly. Die beginsel van die atoomhorlosie is min of meer dieselfde as die van 'n kwartshorlosie, naamlik dat 'n trilling deur 'n frekwensie afkomstig van 'n ossillator opgewek word, en die ossillator deur die ontwikkelde trilling gedwing word om die siklusse akkuraat te herhaal. Die element sesium se trillingsfrekwensie, wat afkomstig is van sy atome, word die meeste gebruik as frekwensiestandaard. 

Die herhaling van siklusse in die sesiumatoomhorlosie vind plaas tussen 9 192,631 770 MHz (dit is 9 192 631 770 maal per sekonde) en in 1967 is internasionaal ooreengekom om dit te gebruik as definisie vir die atoomsekonde. Die trillings afkomstig van sesiumatome ontstaan in 'n trilholte wat in werklikheid 'n houer met sesiumgas daarin is. Die trillings van die gasatome word aan die gang gesit met 'n ossillator wat aan elektrodes verbind is, met die elektrodes in die trilholte. Die gas word daarna deur 'n buis herlei en gerig op 'n sensor wat gevoelig is vir trillings. Die sensor meet die frekwensie van die trillings en is direk gekoppel aan die ossillator sodat dit die ossillator kan dwing om dieselfde frekwensie te handhaaf. 

Die rubidiumatoomhorlosie bestaan uit 'n sel met rubidiumdamp daarin en elektromagnete buite om die sel. 'n Ossillator word aan die magnete gekoppel, waarna 'n ligstraal op die damp in die sel gerig word om op 'n liggevoelige sensor te val. Die intensiteit van die lig word deur die trillings van die atome min die rubidiumgas bepaal en deur die sensor gemeet. Die sensor is weer eens aan die ossillator gekoppel om dit te dwing om teen dieselfde frekwensie as die atome te ossilleer, wat in die geval 6 834,682608 MHz beloop. Die atome van waterstof, tallium, magnesium en stowwe soos ammoniak en bariumoksied verskaf eweneens akkurate trillings. Die frekwensies afkomstig van atome word soos die van kwarts verminder om op die konvensionele manier as tyd met wysers of syfervertone aangedui te word. 

Atoomhorlosies is te duur vir algemene gebruik en word as ŉ sentrale verwysing vir telefoon-, radio- en televisietydseine gebruik. Telefoonsentrales verskaf die tyd en dui deurlopend tydsverloop aan wanneer sekere telefoonnommers geskakel word; dit is akkuraat tot ongeveer 0,1 sekonde. Radiosenders van kommersiële stasies send die tyd uit en wyk tot so min as 0,1 sekonde af. Spesiale tydsenders wat onder meer in plekke soos Rugby, Droitwich (Engeland) en Prangins (Switserland) staan, saai die tyd met 'n pieptoon uit. Hierdie seine wyk slegs met tien duisendstes tot een miljoenste van 'n sekonde af. Die Loran-C-sender saai ŉ gekodeerde sein vir navigasiedoeleindes uit en is akkuraat tot minder as een miljoenste van 'n sekonde. Verder is daar 'n langgolfsender, Omega, en satellietsenders wat om die aarde wentel met atoomhorlosies aan boord wat die tyd uitsend. Televisiesenders vertoon die tyd in syfers, of andersins op die skerms van televisie-ontvangstelle. 

Aanvanklik was die horlosienywerheid gekonsentreer in die gebied tussen die stede Venesië, Wenen, Augsburg en Innsbruck, maar gedurende die 15e eeu het hierdie nywerheid oor die hele Europa versprei, waar duidelike horlosiesentra ontstaan het. Italië het sy leidende posisie verloor, terwyl horlosiemakery gedurende die 16e en 17e eeu ŉ bloeiende nywerheid in Duitsland geword het. Gildes is gestig en besondere streng gehalte-eise is gestel. 

Hierdie Duitse gildes se eise was so hoog dat dit aan die einde van die 17e eeu tot 'n verstarring in die nywerheid gelei het. Ander lande soos Engeland, Frankryk en Nederland het toe 'n kans gekry om tot die horlosienywerheid toe te tree. Gedurende die 19e eeu het Engeland die botoon gevoer, maar aan die einde van dieselfde eeu het die Switsers die Europese mark oorheers. Nederland het 'n kort bloeityd belewe maar het na 1800 geheel en al van die toneel verdwyn. Switserland het tot nou die belangrikste horlosievervaardiger gebly (ongeveer 35 % tot 40 % van die wêreldproduksie), gevolg deur Japan (toenemende konkurrensie), die Sowjetunie, die VSA en Frankryk. Die opkoms van kwartshorlosies met digitale vertoon sal die Switserse horlosienywerheid sterk beïnvloed, omdat die Switsers self nie so os die Japanners op die elektronika toegespits is nie.



</doc>
<doc id="119306" url="https://af.wikipedia.org/wiki?curid=119306" title="Donnalee Roberts">
Donnalee Roberts

Donnalee Roberts is 'n Suid-Afrikaanse aktrise, rolprentvervaardiger en draaiboekskrywer.

Sy het opgetree in die sepies: "7de Laan" en "Egoli", en in die flieks: "Klein Karoo", "Pad na jou hart", "Ballade vir 'n Enkeling", "Vir altyd" en "Stroomop"

Op 17 Mei 2019 is sy getroud met Ivan Botha.

As akteur:



</doc>
<doc id="119310" url="https://af.wikipedia.org/wiki?curid=119310" title="Sewesrugby">
Sewesrugby

Sewesrugby is 'n variant van rugby met spanne wat bestaan uit sewe spelers, wat twee sewe-minuuthelftes speel, in plaas van die gewone 15 spelers wat 40-minuuthelftes speel.

Sewesrugby word geadministreer deur Wêreldrugby, die liggaam wat verantwoordelik is vir rugbyunie wêreldwyd. Die spel is baie gewild op alle vlakke, met amateur- en klubtoernooie wat oor die algemeen in die somermaande gehou word. Sewes is een van die besverspreide vorme van rugby, en is gewild in dele van Afrika, Asië, Europa en die Amerikas, en veral op eilande in die Suid-Stille Oseaan.

Sewesrugby word algemeen na verwys deur die rugbyunie media en ondersteuners as bloot "sewes".

Dit word onder dieselfde reëls as die 15-manspel gespeel, op 'n veld van dieselfde afmetings, maar 'n sewesrugbywedstryd duur ongeveer 15 minute (7 minute aan 'n kant met 1 minuut rustyd tussenin). Die finaal duur 'n bietjie langer as 20 minute; elke helfte in 'n eindstryd is tien minute in plaas van die normale sewe minute, en die spel eindig eers wanneer die bal van die veld af gaan of punte aangeteken word.

Die puntestelsel is soortgelyk aan rugbyunie waar 'n drie vir 'n span 5 punte beteken, plus nog 2 punte indien die doelskop slaag. Strafskoppe en skepskoppe verdien elk 3 punte (skepskoppe is baie ongewoon in sewes).


</doc>
<doc id="119311" url="https://af.wikipedia.org/wiki?curid=119311" title="Aseotroop">
Aseotroop

'n Aseotroop is 'n saamstelling van 'n vloeistofmengsel wat indien dit kook in ewewig met 'n damp van dieselfde saamstelling is.

Wanneer ideale oplossings -wat 'n entalpie van menging besit wat nul is- kook, het die damp 'n saamstelling wat ryker is aan die meer vlugtige komponent as die vloeistof wat kook. Nie-ideale oplossing kan 'n aseotroop vertoon. Indien die mengingsentalpie negatief is sal die kooktemperature van die mengsels die neiging besit om hoër as normaal te wees en sal daar moontlik 'n positiewe aseotroop wees. Indien die wisselwerking tussen die komponente minder gunstig is, kook die mengsel laer en kan dit 'n negatiewe aseotroop oplewer.

Die teenwoordigheid van 'n aseotroop het gevolge vir 'n distillasie. In die ideale geval kan deur herhaalde distillasie die saamstelling van die produk die waarde van die suiwer komponent benader. In aseotropiese sisteme kan die proses nie verder as die aseotrope saamstelling raak nie. Die sisteem water-etanol is 'n bekende voorbeeld hiervan. Distillasie van water-etanol mengsels lewer nooit 'n produk wat 'n hoër alkoholgehalte as 96% het nie.


</doc>
<doc id="119313" url="https://af.wikipedia.org/wiki?curid=119313" title="Afrikaanse taalleer">
Afrikaanse taalleer

Die volgende artikel dien as 'n basiese opsomming van Afrikaanse taalleer. Die artikel bespreek onder meer die onderskeie sinonieme vir Afrikaanse begrippe, algemene taalfoute, spelpatrone, die los- en vasskryf van woorde en skryf- en leestekens. Verder bespreek dit die gebruik van woordeboeke, afkortings en akronieme, die verskillende tipes woorddele wat 'n mens in Afrikaans aantref, geslag, meervoud en verkleining asook intensiewe vorme, leenwoorde en taalbegrippe. Die artikel fokus ook op die verskillende woordsoorte wat in die Afrikaanse taal gevind word, sinsleer en sinsontleding, gee 'n oorsig oor letterkundige terminologie en fokus laastens op figuurlike en retoriese taal- en literêre stylmiddels.

Soos in meeste ander lande, het ons streekstaal, maar ook skryftaal. Sekere uitdrukkings in streekstaal word soms nie deur mense in ander streke goed verstaan nie; daarom het ons skryftaal in Afrikaans, wat Standaardafrikaans is, sodat almal minstens kan lees en verstaan wat geskryf is. Standaardtaal is ook die taal wat in die woordeboeke en meeste tydskrifte en koerante gebruik word.

Baie van die begrippe wat jy in Afrikaans gaan leer, het sinonieme. Dit sal telkens aangedui word. Dit beteken jy kan enige een van die begrippe gebruik:


'n Mens hoor daagliks lelike taalfoute in advertensies wat jy moet probeer om nie te gebruik nie.  Een van die aakligstes is "uitmis." Die lelike woorde word dikwels na aanleiding van die Engels “"Don’t miss out on it!"” gebruik in 'n sin soos: "Moenie uitmis op die geleentheid nie." Diere mis uit – nie mense nie. 'n Baie beter sin sou wees: Moenie die geleentheid laat verbygaan nie.  Jy kan wel die woord "mis" in 'n sin gebruik, bv. Jy moenie die geleentheid "mis /misloop" nie. Net nie "uitmis" nie!

Daar is drie grondbeginsels vir die Afrikaanse spelling of redes waarom ons woorde op 'n sekere manier spel:

a,e,i,o,u

Al die ander alfabetletters

Ook genoem tweeklanke; jy voel hoe jou mond die klank verander: ou, oei, ooi, y, ei, eeu, oi, ui, ai, aai

Klanke wat soos diftonge lyk, maar net vokale is: ie, oe, eu.  Jou mond verander nie wanneer jy die klanke uitspreek nie. Onthou  die rympie; die toe deur. Dit lyk soos diftonge, maar is vokale.

Oop lettergrepe eindig op 'n vokaal of diftong, bv. dro-me, meeu-e;

geslote lettergrepe eindig op 'n konsonant, bv. tuin, skool.

Onthou die volgende, dan is spelling maklik:


Die konsonant verdubbel wanneer:



Woorde wat een begrip is, word in Afrikaans (anders as bv. in Engels) vas geskryf, bv. "Afrikaansonderwyser."

Onthou: 'n koppeltekenwoord is ook een woord.

Samestellings word as een woord geskryf, bv.
Samestellings met 'n afkorting, simbool of syfer as eerste deel, word met 'n koppelteken geskryf, bv. B-span, 2016-verkiesing, R100-donasie.

Eiename met verbindings kan op verskillende maniere gespel word, bv. Klerksdorphospitaal, Klerksdorp-Hospitaal, Klerksdorp-hospitaal, Klerksdorp Hospitaal.

Eiename met 'n syfer of simbool as eerste deel, kry 'n koppelteken, bv. 4x4-Toyota

Taalname word vas geskryf, bv. Standaardafrikaans, Praatafrikaans.

Plant-en diername, bv. geelslang, blouaap, witstinkhout

Woorde met  -eens, bv. meteens

Bywoorde + toe, bv. vorentoe, agtertoe boontoe, ondertoe


Dit kan op verskillende maniere geskryf word:

Los of vas: drie en twintig OF drie-en-twintig; twee duisend twee honderd OF tweeduisend tweehonderd

Skryftekens is deel van die woord en leestekens staan tussen woorde.

Skryftekens is die deelteken, koppelteken, kappie, afkappingsteken, aksenttekens. Skryftekens (ook genoem diakritiese tekens) word gebruik om uitspraak van bepaalde letters aan te dui.

Dit word gebruik by:

Onthou: 'n koppeltekenwoord is nog steeds een woord

Dit word gebruik:

Dit word op die vokale o, i, e en u gebruik:

Dit word gebruik by meervoudvorme en verkleinwoorde :


Leestekens vergemaklik lees. Dit is kommas, punte, kommapunte, aanhalingstekens, uitroeptekens, vraagtekens, dubbelpunte, hakies, ellips en aandagstrepe.

Die punt word aan die einde van 'n sin en by afkortings gebruik.


Die kommapunt:

Die dubbelpunt word gebruik:

Aanhalingstekens word gebruik:

Die vraagteken word na 'n vraagsin gebruik, bv. Waar is jy?

Die uitroepteken word na bevele, uitroepe, wense en waarskuwings gebruik, bv. As ek net vroeër begin leer het! Pasop!

Hakies word gebruik om iets in of aan te las (parentese) , bv. Hy sal die tiende (Dindag) hier wees.

Die aandagstreep word as stylmiddel gebruik:

Die ellips bestaan uit slegs drie kolletjies en word gebruik om iets te beklemtoon wat dramaties is of twyfel aandui, bv. Ek moes nooit alleen gegaan het nie...





'n Akroniem is 'n letterklankwoord, wat as 'n woord uitgespreek kan word en uit die beginletters van twee of meer woorddele bestaan. Dit kan meestal met hoofletters of kleinletters geskryf word, bv. VIGS of vigs (verworwe immuniteitsgebreksindroom); SARVU of Sarvu (Suid-Afrikaanse Rugbyvoetbalunie).

'n Woorddeel is enige onderdeel van 'n woord en het soms betekenis en soms nie.

‘n Basis (ook genoem simpleks, stam of ongelede woord) is die kleinste deel van 'n woord wat selfstandige betekenis het. Dit is die grondvorm van die woord waaraan voor- of agtervoegsels gevoeg kan word om komplekse te vorm.

‘n Kompleks (gelede woord) bestaan uit meer as een woorddeel of morfeem.


Voegsel (verbindingsklank) kom slegs in komplekse voor, bv. heldedaad, kinderboek. Voegsels het geen betekeniswaarde nie, maar verbind slegs die woorde.

Dit kan:

In baie gevalle is woorde wat geslag aandui, deesdae nie meer so belangrik nie, want 'n direkteur kan bv. manlik of vroulik wees. By sommige woorde word steeds onderskeid in geslag gemaak, soos:

Die meeste meervoude word gevorm deur –e of –s aan die enkelvoudsvorm te voeg. Voorbeelde:


By die meeste byvoeglike naamwoorde word die trappe van vergelyking met behulp van agtervoegsels gevorm. Die trappe is: stellende trap, vergrotende trap (kry –er by) en oortreffende trap (kry –ste by), bv. sag – sagter – sagste; koud – kouer –koudste; mooi – mooier -  mooiste



Soms wil ons iets beklemtoon en gebruik dan die intensiewe vorm. Die woord word dan as een woord geskryf, bv. bloedrooi, grasgroen, pikswart.

Sommige woorde het meer as een intensiewe vorm, maar dan beteken dit nie dieselfde nie, bv.fyn: ragfyn  sydrade; haarfyn (deeglike) beplanning; piekfyn uitgevat; papfyn perske. Ook helder: glashelder rivier of  argumente; kristalhelder water; klokhelder stem.

Alle tale leen woorde by ander tale, wat dan net so gebruik word of bietjie verander word. Afrikaans het baie woorde uit Nederlands geleen wat ons goed verstaan; uit die Khoitale (bv. karee, dagga, kwagga); uit Maleis-Portugees (bobotie, blatjang, piesang, piering, spens); uit Afrikatale (lobola, mamba, pasella); uit Duits (bank, stoel, poedel); uit Frans (garage, restaurant, plafon); uit Latyn (veral regsterme, soos modus operandi); uit Portugees, Spaans, Italiaans, Persies, Grieks en Engels gholf, trein,  speaker, parlement).

is woorde wat nuut is in 'n taal, dikwels as gevolg van nuwe tegnologie, soos internetterme.

word nie meer algemeen gebruik nie, maar bestaan nog in ouer geskrifte, soos die woorde vir gebruiksitems van die verlede.

kom voor wanneer twee uitdrukkings wat naastenby dieselfde beteken, as een woord of uitdrukking gebruik word, bv. betref: aangaan en betref; in pleks van: in plaas van + in plek van

is die herhaling van dieselfde begrip in een woord, bv. kabeltou ( kabel = tou); brokstuk (brok = stuk)

is die herhaling van dieselfde begrip in 'n frase bv. dooie lyk, ronde sirkel. (Dit is nie goeie taalgebruik nie).

is die vorming van woorde na die voorbeeld van woorde wat verwant is, bv. hondmak is die intensiewe vorm vir mak, maar nou word die woord "hond" by baie ander woorde ook as intensiewe vorm gebruik, wat niks met 'n mak hond te doen het nie, bv. hondmoeg, hondsiek.

beteken woorde het soms baie betekenisse, maar hulle het nog steeds iets met mekaar te doen, bv. huis kan die plek wees waar jy bly, dit kan die kerk wees; dit kan 'n koningshuis wees, dit kan in 'n idioom gebruik word, soos die huis op horings neem. Dink net aan die woord skool en hoe baie betekenisse kan die woord hê: plek van onderrig, gebou, jy haat of hou van skool, sportspanne, ens. (Die woorddeel poli- beteken baie en –semie het met betekenis te doen) Onthou net:  die versamelnaam: 'n "skool" visse het niks met 'n skool te doen nie, daarom is dit 'n woord op sy eie.

verskil in betekenis, maar het dieselfde uitspraak en spelling, bv. 'n Haas het twee lang ore en jy moet jou haas om betyds te wees. Ook: kos is duur; iets duur lank. Die stoof werk met gas; jy is my gas vandag.

is woorde met dieselfde klankvorm, maar die spelling en betekenis verskil, bv. iets is so swaar soos lood; die takkie het 'n nuwe loot gemaak. Nog voorbeelde: verys/vereis; vlei/vly; vel/fel; vier/fier.

is woorde met dieselfde betekenis, bv. basis/grondslag; pragtig/lieflik/mooi.

is woorde met teenoorgestelde betekenis, bv. aanval/verdedig; mooi/lelik; vroeg/laat.

is woorde wat van dieselfde basis afgelei is, maar die vorm en betekenis verskil. Dit word ook stamverwante woorde genoem, bv. Ons is bewoners van die aarde. Hulle is inwoners van die tehuis.

Ons is getrou aan ons beginsels. Ons vertrou ons ouers om vir ons die beste te gee.

Resensente gee 'n kritiese oordeel oor flieks. Hy is in 'n kritieke toestand na die ongeluk.

Doeblette het twee vorme van die grondwoord wat nie dieselfde betekenis het nie, bv. Die ou oom rook tabak. Jy praat sommer twak.

Die boom van die kastrol is ongelyk. Die bodem van die swembad is skurf.

Ons braai graag vleis. Sy swak optrede is vir my 'n doring in die vlees.

Die woord word saam met ‘n en die gebruik en kan meervoud en verkleining hê.


Dit beskryf selfstandige naamwoorde, bv. die nuwe skool.

Byvoeglike naamwoorde kan verbuig word, bv. nuut – nuwe; dit kan trappe van vergelyking hê, bv. nuut (stellend); nuwer (vergrotend) en nuutste (oortreffende trap) EN dit kan ook soms intensiewe vorme hê, soos splinternuut. (ONTHOU: 'n intensiewe vorm word altyd as een woord geskryf)

Die byvoeglike naamwoord kan attributief  wees – dit staan  voor die selfstandige naamwoord, bv. die nuwe skool  - OF predikatief –  dit staan na die s.nw. bv. die skool is nuut.


Dit kan in die plek van selfstandige naamwoorde staan.

Dit word saam met die volgende gebruik:

Dit dui hoeveelheid of plek aan. Soorte:



Dit voeg woorde en sinne aanmekaar, bv. Hulle werk soggens en saans. Dit is koud, want dit is winter.

Soorte voegwoorde:

Dit word gebruik om 'n verhouding tussen sake uit te druk.

Dit druk gevoelens uit, bv. Siestog, is jy siek? Eina, jy trap op my voet!

kan alleen in 'n sin staan.

Hier gaan die handeling van die doener oor op die ontvanger, bv. "Sy doen haar werk". Die woord doen is hier die oorganklike hoofwerkwoord, want die handeling van doen gaan oor op die werk. Jy kan dit toets deur wie (vir mense) en wat (vir dinge) saam met die onderwerp en gesegde te vra, bv.  Wat doen sy? Die antwoord is haar werk en dit is dan die voorwerp.

Hier is daar nie 'n ontvanger van die handeling nie, bv. "Die kind" werk "hard". Hier is daar nie 'n ontvanger van die werkhandeling nie.

kan as een woord of geskei in 'n sin gebruik word. Bv. ongeskeide werkwoord: Jy moet opstaan. Geskei: Jy staan vroeg op; jy het vanoggend vroeg opgestaan. (let hierop dat die woord in die verlede tyd die –ge- tussen die twee dele kry.)

Hulle kan nie selfstandig bestaan nie en word aan 'n woord of sinsdeel gekoppel, bv. Hy lyk vrolik. Sy is mooi. Koppelwerkwoorde: is, was, word, lyk, blyk, skyn, klink, heet, bly, voel.

Hule kan nie alleen in sinne optree nie, maar moet die selfstandige werkwoord help.

In Afrikaans het ons net 3 hooftye van die werkwoorde en 'n 4de wat soms gebruik word.


Hulle word van werkwoorde afgelei en word dan as byvoeglike naamwoorde gebruik.


'n Enkelvoudige sin het net een gesegde,wat beteken dit kan uit 'n hoofwerkwoord alleen of uit 'n hoofwerkwoord + hulpwerkwoord bestaan, bv. Die motor ry vinnig. OF Die motor het vinnig gery OF Die motor sal vinnig ry.

Ontleding van die enkelvoudige sin: Die volgende sinsdele kan voorkom:

'n Veelvoudige sin bestaan uit minstens twee hoofsinne.  Dit is sinne wat op hulle eie selfstandige sinne is.  Die sinne word deur en, maar of want verbind. Die sin sonder die voegwoord voor die sin, noem ons die hoofsin en die sin na die voegwoord word die neweskikkende hoofsin genoem, omdat die sin op sy eie sonder die voegwoord kan bestaan. Voorbeeld: Die leerders presteer goed,(hoofsin) want hulle werk hard.(neweskikkende hoofsin).

Wanneer die tweede sin na die voegwoord nie alleen kan staan nie, omdat die woordorde nie reg is nie, is die sin eintlik 'n onderskikkende hoofsin en word dit 'n bysin genoem.

'n Saamgestelde sin bestaan uit minstens een hoofsin en een bysin wat elk sy eie gesegde het. Onthou: bysinne het omgekeerde woordorde en word deur 'n onderskikkende voegwoord of betreklike voornaamwoord ingelei.


By die aktief/ bedrywende vorm is die sinne soos ons dit meestal in gesprekke gebruik, bv. Kinders eet pouse lekker broodjies.

By die passief/ lydende vorm ruil die onderwerp en voorwerp posisies in die sin, bv.Ons eet broodjies. (aktief). Broodjies word pouse (deur ons) geëet. (passief). Die woorde "deur ons" kan gebruik word, maar is onnodig as daar nie na iets of iemand spesifiek verwys word nie.

Passief word dikwels in berigte gebruik wanneer die name van persone nie genoem word nie, bv. Daar word nog na die oortreders gesoek.

Ook in formele situasies soos vergaderings, bv. Teenwoordiges word versoek om te bly totdat die vergadering verdaag.

Passief kan gebruik word om iets te beklemtoon, bv. Oortreders sal vervolg word.

Wanneer 'n sin vanuit die direkte rede (die direkte woorde van 'n persoon) na die indirekte rede oorgeskryf word:

In Afrikaans gebruik ons die dubbele nie, bv. Ek verstaan nie die werk nie.
Soms neem ‘n woord ‘n spesiale vorm aan wanneer ons die ontkennende vorm gebruik, byvoorbeeld, ooit word nooit, iemand word niemand, iets word niks.

Dit is die herhaling van klanke in poësie, soos by rym.



Dit word deur sinsaksent bepaal.

'n Reël van 'n gedig.

'n Aantal reëls wat tussen tipografiese spasies staan.

Soorte strofes:

Die oorgang van een versreël na 'n volgende sonder 'n leesteken, m.a.w. die sin eindig nie met die laaste woord van die versreël nie.

Enkele funksies :


Epiek beteken “verhaal”. 'n Epiese gedig is 'n gedig waarin 'n verhaal vertel word.

Liriek is van die woord “lier” afgelei wat met sang te doen het. In 'n liriese gedig is sangerigheid teenwoordig. Sulke gedigte word dikwels getoonset.

Ons kry beeldspraak wanneer twee uiteenlopende sake met mekaar verbind word en dikwels iets op 'n indirekte manier wil meedeel. Die beeld in die gedig het dan 'n implisiete, eerder as 'n eksplisiete betekenis. 'n Woord of 'n saak kan byvoorbeeld 'n ander woord of saak impliseer. Die leser moet dan die betekenis van die woord probeer insien. Dit beteken dat die leser die konteks moet bestudeer, sodat die geïmpliseerde betekenis vasgestel kan word. Dit sluit vergelykings, metafore, personifikasie, metonimia, sinekdogee en antonomasia in.

Stylfigure verkry effek deur die besondere formulering of afwyking in die woordgebruik en sinsbou. Dit het 'n styleffek en verleen groter krag of dramatiese beeld aan skryfwerk, bv. eufemisme, hiperbool, ironie, satire, litotes, sarkasme, sinestesie, metafoor, metonimia, klimaks en oksimoron.

Inversie is die omkering van die gewone of natuurlike woordorde, ter wille van 'n bepaalde effek of rym, bv. "lank was die dag", i.p.v. "die dag" "was lank".

By elisie word klanke of 'n klankgreep uitgelaat, ter wille van 'n bepaalde effek of ritme, bv. "elk’" i.p.v. "elke". Die weglatingsteken ’ word gebruik.

Twee elemente van 'n vergelyking word direk aan mekaar gelykgestel (die ooreenkoms word gesuggereer), sonder die woorde “soos” of “nes”; 'n beeld word met ander woorde in die plek van die eintlike voorstelling geplaas of 'n woord word in 'n ongewone betekenis gebruik op grond van 'n vergelyking, bv. hy het 'n hart van klip, die oseaan van die lewe; “Die klein igloe van swaels” (Etienne van Heerden) waar eintlik gesê word dat die swaelnes soos die igloe van 'n Eskimo lyk.

'n Konkrete verskynsel word 'n simbool wanneer daar 'n dieper of abstrakte betekenis daaraan gekoppel word, bv. die kruis, wyn en brood het vir Christene 'n godsdienstige betekenis.

Dit is gewoonlik die humoristiese gebruik van 'n woord of woorde in meer as een betekenis.  Grappe en spotprente berus dikwels op woordspeling.

Dit is die uitdruk van iets op 'n terughoudende wyse, eerder as om die volle waarheid of al die feite te ontbloot. Op die manier beklemtoon dit dikwels die saak.

Dit is gesegdes of uitdrukkings wat deur oorspronklikheid verras en lagwekkend en grappig is.

Deur 'n hiperbool word iets vergroot of oordryf om dit indrukwekkend te maak en iets te beklemtoon, bv. "Ek het vir julle al duisend keer gesê om opskrifte te onderstreep"! (dalk net vyf keer!)

Twee sake wat op grond van 'n sekere ooreenkoms aan mekaar gelykgestel word, word langs mekaar geplaas met die woorde “soos” of “nes” tussenin, bv. Hy is so sterk soos 'n leeu.

Dit is 'n stylmiddel waarin twee uiterstes teenoor mekaar gestel word, bv. lief en leed.

Dit is 'n bytende, bittere spot of minagting met die doel om op persoonlike vlak te skok of seer te maak.

'n Oordrewe geskrewe of visuele uitbeelding van 'n karakter deur die spot te dryf met persoonlike karaktertrekke, soos byvoorbeeld in spotprente waar die figuur baie groot ore het, 'n besonder groot dikraambril, groot neus, ens.

Die teenoorgestelde van wat jy verwag, gebeur of die teenoorgestelde van wat bedoel word, word spottend gesê.

Dit is 'n skynbare teenstrydigheid, bv. “wit duisternis” ("Stad in die mis").

'n Teenstelling van gedagtes wat langs mekaar geplaas word om deur die kontras die uitwerking op die leser te versterk, bv. "hoe meer haas, hoe minder spoed."

Die opwindendste, effektiefste of belangrikste deel van 'n verhaal. Dit is nie altyd aan die einde van 'n verhaal nie.

Die omgekeerde van klimaks; die onverwagte teleurstellende uiteinde of afloop; die ommeswaai van iets belangriks na iets nietigs, dikwels met 'n komiese effek.

Dit kom voor wanneer lewelose dinge, natuurverskynsels en abstrakte begrippe die eienskappe van mense gegee word. Dit kan die vorm van 'n vergelyking of 'n metafoor aanneem, bv. “ die asem van die wind raak weg” ("Die dans van die reën").

Die plasing van leestekens. By poësie het sekere leestekens dikwels 'n spesifieke belangrike funksie binne die konteks van die gedig.

Die sentrale idee/s of boodskap in 'n literêre werk. 'n Teks kan meer as een tema hê en dit is soms nie vanselfsprekend/eksplisiet nie.

Die verwikkelde situasie wat 'n skrywer uitdink en waarop die verhaal gebaseer is.

Dit is die stryd, worsteling of botsing tussen karakters of tussen karakters en omstandighede.

Die idee is om 'n bepaalde reaksie by die toeskouer of leser te ontlok.

Die karakter is onbewus van die ware toedrag van sake, maar die leser of toeskouer weet wat werklik plaasvind. Dit veroorsaak spanning, genot en dikwels gehoordeelname.

Die  bou van die drama: eksposisie, motoriese moment, verwikkeling, ontwikkeling, klimaks/hoogtepunt, ontknoping/afloop.

'n Sin word onvoltooid gelaat, want die leser moet dit self voltooi. Die ellips het altyd net drie punte …

'n Vraag word gestel, maar geen antwoord word verwag nie, omdat die antwoord reeds in die vraag opgesluit is. Die vraag word ook nie gevra om iets uit te vind nie, maar vir beklemtoning, bv. Weet jy hoe gelukkig jy is?

Herhaling van die voegwoorde "en" en "of", wat normaalweg weggelaat word, maar wat ter wille van beklemtoning gebruik word.

Die klank van die woord stem ooreen met die geluid wat dit beskryf, bv. die "kok-kok" van die bosloerie.

'n Geleidelike vordering of verandering totdat die klimaks bereik word.

'n Prikkel wat vir een sintuig bedoel is, word deur 'n ander sintuig waargeneem, bv. “ruik die groen/proe die groen” (Pappa en seuntjie stap).

Twee naverwante sake waar die een genoem word, maar die ander word gesuggereer, bv. Ek lees Matthee (die boek word bedoel).

'n Gedeelte van die geheel word genoem, bv. hy bly nog onder die ouerlike dak (i.p.v. huis). Die rooiborsie het 'n nessie gebou (hy het meer as net 'n borsie).

'n Eienaam word as metafoor gebruik, bv. Hy is 'n Salomo ('n wyse).

'n Stylfiguur waarby twee teenoorgestelde begrippe met mekaar verbind word, bv. ou nuus.

'n Stylfiguur waarby iets verklein word om die betekenis of bedoeling beter te laat uitkom, veral deur die teenoorgestelde te ontken, bv. dit gaan nie sleg nie (in plaas daarvan om te sê dit gaan goed).

Versagtende uitdrukking of omskrywing, bv. Hy het heengegaan, i.p.v. Hy is dood.

Inligting wat 'n dramaturg oor die agtergrond, plek, tyd en karakters gee. Dit word aan die begin van die drama gegee. In die teks word dit in die karakter se spreekbeurt tussen hakies gegee en word neweteks genoem.

Die verteller se standpunt word vanuit 'n spesifieke hoek gesien: alwetend, alomteenwoordig, eerste- en derdepersoon.


</doc>
<doc id="119315" url="https://af.wikipedia.org/wiki?curid=119315" title="Snylyn">
Snylyn

In meetkunde is ’n snylyn van ’n kurwe ’n lyn wat (plaaslik) sny die twee punte op die kurwe. ’n Koord is die interval wat lê tussen die punte waar dit die kurwe sny. Die woord "snylyn" kom van die Latynse woord "secare" af wat "sny" beteken.

’n Snylyn kan ook gebruik word om ongeveer die raaklyn van ’n kurwe te kry en op ’n sekere punt "P" ook. Die snylyn word gedefinieer deur twee krom punte, genaamd "P" en "Q", waar "P" ’n vaste lyn is en "Q" ’n veranderlik is, as "Q", "P" benader in die kurwe, word die rigting van die snylyn benader by "P" (Veronderstel dat die eerste afgeleide van die kurwe kontinu is in die punt "P" sodat daar slegs een raaklyn is). As gevolg daarvan kan ’n mens die limiet, as "Q" benader word van die snylyn se gradiënt of rigting is dit die raaklyn. In Kalkulus is die idée van die basis van die geometriese definisie die van ’n afgeleide een.



</doc>
<doc id="119316" url="https://af.wikipedia.org/wiki?curid=119316" title="Galblaas">
Galblaas

Die galblaas (of vesica biliaris) is 'n hol, peervormige orgaan net onder die lewer, agter, maar effens aan die regterkant van die lyf. Die orgaan is met 'n galbuis aan die lewer verbind. By die plek waar die lewerbuis en galbuis bymekaar aansluit, is 'n klein vertakking. Dit word die galblaaspyp genoem. Die galblaas vang die gal op, wat deur die sentrale galgang (of "ductus choledochus") na die derm afgeskei word as vethoudende voedsel die derm binnekom. Gal bevat stowwe wat vet tot klein vetdruppels in 'n waterige oplossing kan verdeel (emulsifiseer). Ensieme kan die vet dan makliker verteer, omdat dit oor 'n groter oppervlak op die vet kan inwerk.

Die galblaas vorm 'n reservoir vir die galvloeistof wat deur die lewer geproduseer word. Die galblaas het 'n wateronttrekkende werking op die gal wat sodoende aangedik word en 'n tipiese groen kleur kry. Die hoeveelheid gal wat na die derm afgevoer word hang af van die hoeveelheid vet in die derm wat verteer moet word.

Nie alle soogdiere het 'n galblaas nie. Die rot, byvoorbeeld, het geen spesialiseer orgaan vir die stoor van gal nie. Hulle is juis daarom geskik as eksperimentele diere in die biochemie: hulle verteer voedsel meer direk, en hulle kan nie braak nie.

'n Mens se galblaas is omtrent 7-10 cm lank en bevat ongeveer 50 ml gal. Dit kan verwyder word. Die prosedure word cholesistektomie genoem. Mense wat nie 'n galblaas het nie kan nie vetterige kos inneem nie.

Soms kristalliseer die gal in die galblaas tot 'n gruis of stene van verskillende groottes. Dit kom redelik algemeen voor en tot 25% van mense het galstene wat gewoonlik grotendeels uit cholesterol bestaan. Galstene kan lewerontsteking en selfs -versaking veroorsaak. Verder kan hulle obstruksies die galbuise en derms vorm. Dit kan selfs die oorsaak van kanker wees.

Galstene kan met ultrasoniese golwe opgebreek en met medikasie opgelos word. In sommige gevalle moet die galblaas egter sjirurgies verwyder word.

'n Ontsteking van die galblaas heet "cholesistitis"; 'n bakteriële ontsteking van die galbuise staan as "cholangitis" bekend.



</doc>
<doc id="119317" url="https://af.wikipedia.org/wiki?curid=119317" title="Hidroksied">
Hidroksied

'n Hidroksied is 'n chemiese verbinding wat die -anioon bevat, wat 'n hidroksied-ioon genoem word.

Hidroksiede is basisse en die meeste is nie in water oplosbaar nie. Uitsonderings is die hidroksiede van die alkalimetale soos natriumhidroksied () of kaliumhidroksied ().




</doc>
<doc id="119318" url="https://af.wikipedia.org/wiki?curid=119318" title="Landskap-ingenieurswese">
Landskap-ingenieurswese

Landskap-ingenieurswese is die toepassing van wiskunde en wetenskap by die vorming van landskappe en watermassas. Dit kan ook beskryf word as "groen ingenieurswese", maar die bekendste professionele beroep in die landskap-ingenieurswese is dié van landskapsargitekte. Landskap-ingenieurswese is die interdissiplinêre toepassing van ingenieurswese en ander toegepaste wetenskappe vir die ontwerp en skepping van menslike landskappe. Dit verskil van, maar sluit tradisionele herwinning in. Dit sluit die volgende wetenskaplike dissiplines in: akkerbou, entomologie, ekologie, bosbou, geologie, geochemie, hidrogeologie, en wildlewe-biologie. Dit sluit ook die volgende toegepaste wetenskappe in: landbou- & tuinbou- wetenskappe, ingenieurswese, geomorfologie, landskap-argitektuur, en mynbou-, geotegniese- en die burgerlike-, landbou- asook die besproeiing-ingenieurswese.

Landskap-ingenieurswese bou voort op die sterk verklaarde doelwitte van die ingenieurswese. Die aanvanklike voorwaardes word vasgelê om die verklaarde doelwitte te bereik. Hierdie voorwaardes sluit in: herhaaldelike ontwerp, die voorspelling van prestasie gebaseer op kennis van die ontwerp, monitering van prestasie, en die aanpassing van die ontwerpe. Dit bou op die sterk punte en die geskiedenis van die herwinningspraktyk. Die onderskeidende kenmerk is die verbinding van landvorme, bodems en plantegroei, wat voorheen as afsonderlike dissiplines gehanteer is, deur al die fases van die ontwerp en konstruksie.

Alhoewel die landskap-ingenieurswese al die elemente van tradisionele ingenieurswese (beplanning, ondersoek, ontwerp, konstruksie, bedryf, assessering, navorsing, bestuur en opleiding) insluit, is dit gefokus op die drie belangrikste areas. Die eerste is die einddoelbeplanning, wat doelwitstelling en die ontwerp van die landskap as 'n geheel insluit. Die tweede afdeling is die landskapontwerp, wat meer gefokus is op die ontwerp van individuele landvorme om te voldoen aan die doelwitte soos uiteengesit in die einddoelbeplanning. Die assessering van die mate waartoe landskappe presteer, is van kritieke belang vir beide van hierdie areas. Dit is verder belangrik vir die vasstel van aanspreeklikheid asook die vlakke van finansiële sekuriteit. Die voortdurende proses van beplanning, ontwerp, en die prestasie-assessering deur 'n multi-dissiplinêre span, vorm die basis van die landskap- ingenieurswese.

Bron: McKenna, G. T., 2002. "Volhoubare mynherwinning en landskap ingenieurswese". PhD-Proefskrif, Universiteit van Alberta, Edmonton, Kanada 661p.

Die vader van die eerste Besproeiing Ingenieurswese-Graad in die Amerikas was Louis George Carpenter (28 Maart 1861 – 12 September, 1935).  Hy was 'n kollege-professor en later die dekaan van Ingenieurswese en Fisika by die Colorado State University, voorheen bekend as die Colorado Landbou Kollege. Hy was ook 'n ingenieur, 'n wiskundige en 'n besproeiing- en raadgewende ingenieur.

Dit was daar waar Carpenter in 1888 die eerste georganiseerde en sistematiese kollegeprogram vir besproeiing-ingenieurswese begin het. Aan diegene wat hierdie program voltooi het, is 'n BA-Graad in Besproeiing-Ingenieurswese toegeken. 

Carpenter was een van die voorste, kenners op besproeiingstelsels. Tydens sy leeftyd het hy besproeiing- stelsels bestudeer, nie net in Noord-Amerika nie, maar ook in Kanada en Europa. Dit het gelei tot sy rol as raadgewende ingenieur, asook tot die Waterwet. Hy het Staatsingenieur van Colorado geword, 'n posisie wat hy vir 'n hele aantal jare beklee het, terwyl hy steeds opleiding gegee het.Carpenter was nie slegs betrokke by besproeiing-ingenieurswese nie. Hy het ook in raadgewende hoedanigheid gedien vir hidroliese konstruksie-projekte en gepaardgaande probleme by sulke projekte.



</doc>
<doc id="119319" url="https://af.wikipedia.org/wiki?curid=119319" title="Blohm &amp; Voss BV 138">
Blohm &amp; Voss BV 138

Die Blohm & Voss BV 138 was 'n driemotorige vliegboot wat deur die "Luftwaffe" gebruik is tydens die Tweede Wêreldoorlog. Die eerste prototipe, Ha 138Vi, het op 15 Julie 1937 sy nooiensvlug voltooi. Hierdie vliegtuig het diesel aangedrewe motors gebruik.



</doc>
<doc id="119321" url="https://af.wikipedia.org/wiki?curid=119321" title="Michael Flynn">
Michael Flynn

Michael T. Flynn (Desember 1958 – ) is 'n Amerikaanse driester-generaal wat 24 dae as nasionale veiligheidsraadgewer van die Amerikaanse president Donald Trump gedien het.

Op 13 Februarie 2017 het hy ontslag geneem omdat hy in die tyd toe Trump sy verkiesingsveldtog gevoer het met die Russiese owerhede kontak gehad het en daarby oor die opheffing van die Amerikaanse sanksies teen Rusland gepraat het. Dit is teen die Logan-wet wat sê dat burgers nie die buitelandse beleid van die VS mag ondermyn nie.


</doc>
<doc id="119322" url="https://af.wikipedia.org/wiki?curid=119322" title="Entomologie">
Entomologie

Entomologie is 'n tak binne die biologie wat spesiaal op die studie van insekte gerig is. Mense wat insekte bestudeer word entomoloë genoem.

Mense het insekte sedert prehistoriese tye bestudeer, maar hulle is eers vanaf die vroeë 16de eeu wetenskaplik bestudeer. Entomologie is dikwels 'n hulpwetenskap, veral vir die landbou, omrede van die insekte as pes kan optree.


</doc>
<doc id="119324" url="https://af.wikipedia.org/wiki?curid=119324" title="Werkwoordstyd in Afrikaans">
Werkwoordstyd in Afrikaans

Die werkwoordstyd of tempus /tɛmpus/ (Latyn vir "tyd"; meervoud: tempora /tɛmpɔra/) handel oor watter tyd of tydsfase uit die oogpunt van die spreker of skrywer 'n gebeurtenis plaasvind. Dit word dan ook hoofsaaklik uitgedruk deur die werkwoord. Dit vorm 'n belangrike deel van die Afrikaanse taalleer.

Afrikaans, Engels en Duits
Let wel: Bogenoemde tabel is deur D.J. Potgieter uit die Nederlandse tydvorme (Afrikaans se stamtaal) aangepas om vertaling in en uit Afrikaans met ander Wes-Germaanse tale en tydvorme te vergemaklik. Afrikaans se Voltooide teenwoordige tyd en onvoltooide verlede tyd word in der waarheid net soos in Suid-Duits, Frans, Italiaans, Spaans en Portugees as 'n geheel behandel (die Romaanse tale beskik wel oor 'n bykomende literêre verlede tyd).

Die werklike indeling lyk dus so:

NOTA: Die "voltooide teenwoordige tyd", die "onvoltooide verlede tyd" en die "voltooide verlede tyd" het almal in die bedrywende (aktiewe) vorm saamgesmelt en toon oënskynlik slegs een gemerkte verledetydsvorm, dié van die "voltooide teenwoordige tyd". So gebruik hulle almal bv. "het gesien". Tog verskil die "voltooide verlede tyd" se lydende vorm (passief) opmerklik van die "voltooide teenwoordige tyd" en die "onvoltooide verlede tyd" s'n ("was" word hier gebruik, nie "is" nie). Dit is daarom onjuis om aan te voer dat tempusverlies (verlies van tydsvorm) by die "voltooide verlede tyd" heeltemal plaasgevind het. Die "voltooide verlede tyd" word om hierdie rede in die tabel hierbo afsonderlik aangedui.

BELANGRIK: "Bywoorde van tyd" beïnvloed die gebruik van tyd in sinne. "Reeds", "toe" en "al" word dikwels gebruik saam met 'n werkwoord in die "teenwoordige tyd" om die "verlede tyd" aan te dui. Dit verkort die sinne heelwat. Een voorbeeld is "Toe sien ek hom" wat presies dieselfde beteken as "Toe het ek hom gesien".
Byvoorbeeld:

Die historiese teenwoordige tyd kom algemeen in Afrikaans voor, veral in verhale. Iets wat in die verlede gebeur het, word beskryf asof dit pas gebeur, m.a.w. die vorm is dié van die teenwoordige tyd, maar die betekenis dié van die verlede tyd. Dit word gebruik om die realisme van die verhaal te verhoog.
Die onderstreepte sinsdeel toon 'n "voltooide verlede tyd" (die klok het reeds gelui voordat die spreker/verteller by die skool aangekom het) binne die "historiese teenwoordige tyd". Die "sien" is reeds 'n wenk dat die spreker die klok nie gehoor het nie, maar byvoorbeeld op 'n verlate skoolterrein afgekom het, of gesien het die leerders staan reeds in hul rye. Het daar egter gestaan,
wyk die verlede tyd nie af nie. Die spreker/verteller is steeds betyds.

LW: die onderstaande tabelle fokus alleen op die werkwoord:

Onvoltooide teenwoordige tyd, bedrywend:

Onderwerp werkwoord (voorwerp)

Onvoltooide teenwoordige tyd, lydend:

Ruweg omgekeer:
(voorwerp) werkwoord Onderwerp

Beter uiteengeset (werkwoord aan die einde):
(voorwerp) (hulp)werkwoord Onderwerp werkwoord

Let wel: eenvoudige passiewe (lydende vorme) in die onvoltooide teenwoordige tyd kan op twee maniere uitgedruk word:

Uit die bedrywende vorm...


...is die volgende lydende vorme korrek:


In onderstaande tabelle word 'n vergelyking gemaak tussen Afrikaans, Duits, Nederlands en Engels. By Duits en Afrikaans wil dit voorkom of daar twee passiewe is wat gedeel word.


Dit wil ook voorkom of die veronderstelde Zustandspassiv in Nederlands en Engels afwesig is.

In Bedrywende/Aktiewe vorm (Präsens, Onvoltooide teenwoordige tyd, Simple present tense) van sien
By die onvoltooide teenwoordige tyd word "Ek sien" in die bedrywende vorm (aktief) omgeskakel na "Ek word gesien" in die lydende vorm:

In Lydende/Passiewe vorm (Präsens, Onvoltooide teenwoordige tyd, Simple present tense)van sien
Meer volledig:
Die Duitse , omskryf as "vollendete Gegenwart (Praesens perfectum)", word hier gebruik. In party Duitse dialekte aan die Suide word hierdie Perfekt gebruik as plaasvervanger vir die Präteritum.

In Bedrywende/Aktiewe vorm (Perfekt, Voltooide teenwoordige tyd, Present prefect tense) van sien
By die voltooide teenwoordige tyd word "Ek het gesien" in die bedrywende vorm (aktief) omgeskakel na "Ek is gesien" in die lydende vorm:

In Lydende/Passiewe vorm (Perfekt, Voltooide teenwoordige tyd, Present prefect tense)van sien
Meer volledig:
Let wel:

Let wel: Afrikaans beskik nie oor 'n "Präteritum" ("Onvoltooide verlede tyd") as boekvoorleestaal, soos byvoorbeeld in Nederlands: "Hij keek" (hy het gekyk) in stede van "hij kijkt" (hy kyk) nie. Afrikaans maak meestal gebruik van die onvoltooide teenwoordige tyd in die verhaalhede:

Bv. Neville kyk na die groot gebou voor hom. 

In party Suid-Duitse dialekte word die Perfekt (sien "Voltooide teenwoordige tyd" bo) gebruik as plaasvervanger vir die Duitse Präteritum.

In Bedrywende/Aktiewe vorm (Perfekt (Suid-Duitsers), Präteritum (Noord-Duitsers), Onvoltooide verlede tyd, Simple past tense) van sien
By die onvoltooide verlede tyd word "Ek het gesien" in die bedrywende vorm (aktief) omgeskakel na "Ek is gesien" in die lydende vorm:

In Lydende/Passiewe vorm (Perfekt (Suid-Duitsers), Präteritum (Noord-Duitsers), Onvoltooide verlede tyd, Simple past tense) van sien
Meer volledig:
In Bedrywende/Aktiewe vorm (Plusquamperfekt, Voltooide verlede tyd, Past Perfect) van sien
By die voltooide verlede tyd word "Ek het gesien" in die bedrywende vorm (aktief) omgeskakel na "Ek was gesien" in die lydende vorm:

In Lydende/Passiewe vorm (Plusquamperfekt, Voltooide verlede tyd, Past Perfect)van sien

Meer volledig:
In Bedrywende/Aktiewe vorm (Futur I, Onvoltooide teenwoordige toekomende tyd, Simple Future tense) van sien
Daar kan ook eenvoudig van die teenwoordige tyd gebruik gemaak word, sonder die "sal", byvoorbeeld:

By die onvoltooide teenwoordige toekomende tyd word "Ek sal sien" in die bedrywende vorm (aktief) omgeskakel na "Ek sal gesien word" in die lydende vorm:

In Lydende/Passiewe vorm (Futur I, Onvoltooide teenwoordige toekomende tyd, Simple Future tense) van sien
Meer volledig:
In Bedrywende/Aktiewe vorm (Futur II, Voltooide teenwoordige toekomende tyd, Future perfect tense) van sien
By die voltooide teenwoordige toekomende tyd word "Ek sal gesien het" in die bedrywende vorm (aktief) omgeskakel na "Ek sal gesien geword het" in die lydende vorm:

In Lydende/Passiewe vorm (Futur II, Voltooide teenwoordige toekomende tyd, Future perfect tense) van sien
Meer volledig:
Vir Duits gebruik ons hier Konjunktiv II en Futur I.

In Bedrywende/Aktiewe vorm (Onvoltooide verlede toekomende tyd, Conditional present) van sien
By die Onvoltooide verlede toekomende tyd word "Ek sou sien" in die bedrywende vorm (aktief) omgeskakel na "Ek sal gesien geword het" in die lydende vorm:

In Lydende/Passiewe vorm (Onvoltooide verlede toekomende tyd, Conditional present) van sien
Meer volledig:
Duits gebruik hier die Konjunktiv II in Plusquamperfekt.

In Bedrywende/Aktiewe vorm (Voltooide verlede toekomende tyd, Conditional perfect) van sien
By die Voltooide verlede toekomende tyd word "Ek sou gesien het" in die bedrywende vorm (aktief) omgeskakel na "Ek sou gesien geword het" in die lydende vorm:

In Lydende/Passiewe vorm (Voltooide verlede toekomende tyd, Conditional perfect) van sien
Meer volledig:

in stede van die lydende vorm:


</doc>
<doc id="119329" url="https://af.wikipedia.org/wiki?curid=119329" title="Broadbent-bouval">
Broadbent-bouval

Die Broadbent-ruïne by Witpoort in die provinsie Noordwes is 'n oorblyfsel van die eerste sendingstasie wat noord van die Vaalrivier gestig is.

Die bouval lê tussen rante op die plaas Leeuwfontein, aan die oostelike voet van die Makwassie-heuwels en aangrensend aan die dorpie Witpoort. Hierdie vroeë sendingpos was dus effens noord van die Vaalrivier en tussen die huidige dorpe Wolmaransstad, Leeudoringstad en Makwassie.

Die Wesleyaanse Metodiste-pioniersendeling Samuel Broadbent (1794–1867) bygestaan deur die Wesleyaanse sendeling Thomas Laidman Hodgson (1787–1840) het in Februarie 1822 hierdie sendingstasie begin. In 1826 is dit weer ontruim toe die Barolong tydens die Mfecane deur bendes onder leiding van die strydlustige leidster van die Tlôkwa, Mmanthatisi (± 1780–1826), verdryf is.

Broadbent en Hodgson was die eerste sendelinge noord van die Vaalrivier en het die eerste sendingstasie gestig in die gebied later bekend as die Transvaal. Hulle het ook die eerste gebou deur blankes ontwerp hier opgerig. Boonop is op 1 Julie 1823 hier die eerste blanke kind noord van die Vaal gebore – die Broadbent-egpaar se seun Lewis (wat later self 'n baie beroemde sendeling sou word). In 1824 verskyn die eerste drukwerk in hierdie landstreek toe Broadbent 'n elementêre skoolboekie in Tswana druk met 'n aantal los drukletters, drukkersink en ander apparaat, maar sonder 'n drukpers.

Die bouval en omringende terrein is in 1940 tot gedenkwaardigheid verklaar.



</doc>
<doc id="119331" url="https://af.wikipedia.org/wiki?curid=119331" title="Meierijstad">
Meierijstad

Meierijstad is 'n munisipaliteit in die Nederlandse provinsie Noord-Brabant, geleë noord van die stad Eindhoven. Die munisipale gebied het 79 633 inwoners (2017) en 'n oppervlakte van 185,52 km².

Die munisipaliteit is gestig op 1 Januarie 2017 deur die samevoeging van die munisipaliteite Veghel, Schijndel en Sint-Oedenrode.



</doc>
<doc id="119337" url="https://af.wikipedia.org/wiki?curid=119337" title="Prometium">
Prometium

Prometium (simbool: Pm) is 'n chemiese element wat tot die lantaniede behoort. Dit kom nie in natuurlike vorm op die aarde voor nie, omrede daar geen stabiele isotope bestaan nie. Dit word egter in die splytingsprodukte van uraan aangetref.

Die Tsjegiese chemikus Bohuslav Brauner het in 1902 die bestaan van hierdie element voorspel, en verskeie groepe het later gemeld dat hulle dit gevind het. Dit het selfs die naam "Ilinium" (na Illinois) gekry, maar ander navorsers kon dit nie bevestig nie. Tydens die Manhattan-projek van die Tweede Wêreldoorlog het dit duidelik geword dat hierdie element lank reeds uitgestorwe is. Die stabielste isotoop Pm het net 'n halfleeftyd van 17,7 jaar. In 1944 het Marinsky, Glendenin en Coryell dit egter in splytingsprodukte in 'n atoomreaktor in Oak Ridge, Tennessee aangetref. Weens die destydse Wêreldoorlog is die vonds eers in 1946 gepubliseer. Hulle het die nuwe element na die god Prometheus genoem.

Die element kom veral as Pm(III) voor. Daar bestaan 'n onoplosbare ligbruin hidroksied . Indien hierdie verhit word vorm dit die oksied . Dit vorm ook oplosbare soute soos wat geel van kleur is en wat pienk is. Daar bestaan nogtans ook Pm(II)-verbindings, soos .



</doc>
<doc id="119338" url="https://af.wikipedia.org/wiki?curid=119338" title="Lughawe Wene-Schwechat">
Lughawe Wene-Schwechat

Die Lughawe Wene-Schwechat (Duits: Flughafen Wien-Schwechat; Engels: Vienna International Airport; IATA: VIE, ICAO: LOWW) is die grootste en bekendste lughawe in Oostenryk. Dit dien as basis en spilpunt vir die lugrederye Austrian Airlines ('n dogteronderneming van die Duitse Lufthansa), Eurowings Europe en NIKI ('n dogteronderneming van Air Berlin). Die lughawe is geleë in die stadsgebied van Schwechat, sowat 18 km suidoos van die middestad van Wene, en is oorspronklik in 1938 as militêre lughawe in bedryf gestel. Ná die Tweede Wêreldoorlog het hy Aspern as Wene se lughawe vervang.

Wene-Schwechat is veral 'n spilpunt vir lugrederye wat roetes na Oos-Europa en die Nabye Ooste bedien. In 2016 het 74 lugrederye vanuit Schwechat roetes na 186 bestemmings in 72 lande wêreldwyd bedien. Die lughawe, wat deur die aandelemaatskappy Flughafen Wien AG bedryf word, is die belangrikste werkgewer in die ooste van Oostenryk.


</doc>
<doc id="119340" url="https://af.wikipedia.org/wiki?curid=119340" title="Houtskool">
Houtskool

Houtskool is die ligte swart koolstof- en as-residu koolwaterstof wat geproduseer word deur die verwydering van water en ander vlugtige bestanddele uit dier- en plantstowwe. Houtskool word gewoonlik deur stadige pirolise gevorm - die verhitting van hout of ander stowwe in die afwesigheid van suurstof.

Die voordeel met die gebruik van houtskool in plaas van om met hout vuur te maak, is die verwydering van die water en ander komponente, waardeur die houtskool by 'n hoër temperatuur verbrand. Ook die feit dat die verbrandingsproduk hoofsaaklik koolstofdioksied is, wat baie min rook veroorsaak. (Gewone hout gee 'n groot hoeveelheid stoom en onverbrande koolstofdeeltjies af - die roet in sy rook)


</doc>
<doc id="119342" url="https://af.wikipedia.org/wiki?curid=119342" title="Vrouebossie">
Vrouebossie

Die vrouebossie, "Geranium incanum", is 'n kruidagtige grondbedekker. Hierdie spesie is endemies aan Suid-Afrika. Dit vorm lang, dun kruipende stingels en word 30 cm hoog. Die blare is kantagtig, fyn verdeeld en immergroen. Pienkpers blomme verskyn gedurende die lente of somer – enige tyd tussen September en Mei. Die delikate blomme bestaan uit 5 hartvormige pienk kroonblare met pers are.

Afkomstig van kusstreke in die Wes-Kaap en Oos-Kaap.

Die vrouebossie is 'n maklike grondbedekker wat vinnig groei en rypbestand is. Dit lyk baie goed in plantbakke, hangmandjies, en heel voor in 'n blombedding.

Dit kan in die son geplant word, maar in warm gebiede sal dit beter vaar in gedeeltelike skadu. Gee dwarsdeur die jaar water en plant in ligte, goedgedreineerde grond met heelwat kompos. 3:1:5 kunsmis kan in die groeiseisoen toegedien word.

Voortplanting geskied deur steggies. Die vrouebossie saai ook homself en klein plantjies sal self in die tuin opkom.

Die vrouebossie staan ook bekend as bergtee, omdat die blare soms gebruik word as plaasvervanger vir tee. Treksels van die blare word ook tradisioneel gebruik vir menstruele probleme, geslagsiektes en blaasinfeksie.




</doc>
<doc id="119344" url="https://af.wikipedia.org/wiki?curid=119344" title="Aloe lettyae">
Aloe lettyae

Aloe lettyae is vernoem na die botaniese kunstenaar, Cythna Letty. Dit is op die Suid-Afrikaanse Nasionale Biodiversiteitsinstituut (Sanbi) se rooidatalys as bedreigde spesie gelys. Dit kom slegs in die Limpopo in grasvelde bo 1000 meter seespieël voor. "A. lettyae" het kolle aan die onderkant van die blare en wye boë in die blomsteelvertakkings. Die balletjie aan die onderkant van die rooi-oranje blom is groter as by soortgelyke aalwyne. Anders as die meeste aalwyne wat in die winter blom, blom "A. lettyae" in die somer.


</doc>
<doc id="119351" url="https://af.wikipedia.org/wiki?curid=119351" title="Falco (dubbelsinnig)">
Falco (dubbelsinnig)

Die term Falco kan verwys na:



</doc>
<doc id="119352" url="https://af.wikipedia.org/wiki?curid=119352" title="Falco (sanger)">
Falco (sanger)

Falco (* 19 Februarie 1957 in Wene; † 6 Februarie 1998 naby Puerto Plata, Dominikaanse Republiek) was die verhoognaam van Johann "Hans" Hölzel, 'n Oostenrykse sanger en musikant van wêreldfaam, wat hy uit bewondering vir die DDR-skispringer Falko Weißpflog in 1977 gekies het. Sy treffer "Rock Me Amadeus" is tot vandag die enigste liedjie met Duitse lirieke wat boaan die Amerikaanse Billboard Hot 100-trefferlys gestaan het – 'n posisie wat Falco drie weke lank kon beklee. Met 20 miljoen album- en 40 miljoen enkelsnitverkope is Falco steeds die suksesvolste Oostenrykse sanger ooit.

Die sanger het oorspronklik 'n akademiese opleiding aan die Weense Jazz-konserwatorium begin, maar sy studies daar in 1976 gestaak. Vyf jaar later het Falco, wat onder meer deur David Bowie beïnvloed is en net soos dié Britse superster 'n tyd lank in Wes-Berlyn gebly het, sy deurbraak op die Europese musiekmark met die enkelsnit "Der Kommissar" bereik wat in die meeste lande boaan die trefferlys gestaan en selfs in Kanada goud behaal het. So groot sy sukses as sanger in die volgende jare ook was, het dit groot druk op 'n buitengewoon ambisieuse kunstenaar soos Falco geplaas. Hoë verwagtinge het oorgegaan tot 'n strewe na perfeksionisme, maar het ook 'n vrees by hom gewek om moontlik nie meer aan dié verwagtinge te kan voldoen nie.

Belangsteling in Falco se musiek het geleidelik afgeneem totdat hy in 1995 weer groot sukses met die enkelsnit "Mutter, der Mann mit dem Koks ist da" behaal het wat hy onder die pseudoniem "T»MA" vrygestel het – 'n ou Berlynse treffer wat Falco in 'n tegnomusiekstyl bewerk het. 1996 het Falco hom in die Dominikaanse Republiek gevestig om aan nuwe projekte te werk. Falco se ontydige dood in 'n motorongeluk in 1998 in dié Karibiese land, waar hy 'n klankateljee ingerig het, bly tot vandag toe raaiselagtig, maar met inagneming van die omstandighede was dit geen selfmoord nie, soos deur sommige verslaggewers beweer is. Al het die amptelike lykbeskouingverslag bepaal dat die sanger onder die invloed van kokaïen en drank bestuur het, het Falco se voertuig met 'n bus gebots wat teen 'n buitensporige spoed van meer as 100 km per uur gery het. Die sanger is blykbaar op slag dood.



</doc>
<doc id="119355" url="https://af.wikipedia.org/wiki?curid=119355" title="Alkyn">
Alkyn

'n Alkyn is 'n organiese verbinding wat 'n funksionele groep bevat met 'n drievoudige binding tussen twee koolstofatome (-C≡C-).

Die teenwoordigheid van hierdie groep word in die naamgewing deur die uitgang -yn weergegee. 'n Algemene formule vir alkyne is Die eenvoudigste en bekendste alkyn is etyn. 'n Ouer naam is asetileen.

Die chemie van alkyne lyk soos die van die alkene omdat altwee funksionele groepe π-bindings het wat die reaktiwiteit bepaal. Dit is veral die geval vir drievoudige bindings in die middel van 'n ketting. 'n Eindstandige (monogesubstitueerde) drievoudige binding het 'n nuwe eienskap omrede die (ongesubstitueerde) proton aan die einde van die keten 'n swak suur is. Die pKa is ongeveer 25. 'n Basis soos die amied-ioon is sterk genoeg om die alkyn-proton te verwyder. Die alkynied-ioon wat ontstaan is 'n goeie nukleofiel.


</doc>
<doc id="119357" url="https://af.wikipedia.org/wiki?curid=119357" title="Teken (semiotiek)">
Teken (semiotiek)

In semiotiek is 'n teken iets wat oor 'n betekenis beskik wat losstaande daarvan is, en wat inligting aan die persoon kan kommunikeer wat die teken interpreteer of dekodeer. Tekens kan deur enige van die sintuie waargeneem word: sig, gehoor, tas, reuk of smaak. Die betekenis daarvan kan doelbewus wees, soos 'n woord met 'n spesifieke betekenis, of onbedoeld soos 'n simptoom wat 'n teken van 'n spesifieke mediese toestand is.

Volgens Ferdinand de Saussure (1857–1913) bestaan 'n teken uit die "aanduier" ("signifiant"), en die "aangeduide" ("signifié"). Die twee kan nie as afsonderlike entiteite gekonseptualiseer word nie, maar eerder as 'n kartering vanaf beduidende verskille in klank tot potensiële (korrekte) differensiële denotasie. Die Saussureaanse teken bestaan slegs op die vlak van die sinchroniese sisteem waarvolgens tekens deur hulle relatiewe en hiërargiese voorregte van gelyktydige voorkoms gedefinieer word. Dit is dus 'n algemene waninterpretasie van Saussure om aanduiers as enigiets te beskou wat 'n persoon kan sê, en aangeduides as voorwerpe in die wêreld. Trouens, die verhouding van taal en spraak-in-konteks is en was nog altyd 'n teoretiese probleem vir taalkundiges (cf. Roman Jakobson se bekende opstel "Closing Statement: Linguistics and Poetics" et al.).

Volgens Saussure bestaan daar 'n arbitrêre verhouding tussen 'n teken en die werklike voorwerp waarna daar verwys word. Daar is nie 'n natuurlike verhouding tussen 'n woord en die voorwerp waarna verwys word nie. Daar is ook nie 'n oorsaaklike verhouding tussen die inherente eienskappe van die voorwerp en die aard van die teken wat gebruik word om dit te denoteer nie. Daar is byvoorbeeld niks aan die fisiese kwaliteite van papier wat vereis dat die fonologiese volgorde 'papier' gebruik moet word om daarna te verwys nie.

Charles Sanders Peirce (1839–1914) het met 'n ander teorie vorendag gekom. Anders as Saussure wat die konseptuele vraag vanuit 'n studie van linguistiek en fonologie benader het, het Peirce se meer uitgebreide konsep van tekens baie ander vorms ingesluit. Hy het redeneer dat "woord" net een spesifieke soort teken was, en teken as enige bemiddelende middel tot begrip gekarakteriseer. Hy het nie slegs kunsmatige, linguistiese en simboliese tekens gedek nie, maar ook alle voorkomste (soos verwante waarneembare kwaliteite) en alle aanwysers (soos meganiese reaksies) ingesluit. Die resultaat is nie spesifiek 'n taalteorie nie, maar van die totstandkoming van betekenis, en dit verwerp die idee van 'n statiese verhouding tussen 'n teken en dit wat daardeur verteenwoordig word - die voorwerp. Peirce het geglo dat tekens hulle betekenis uit rekursiewe (voortbouende) verhoudings put wat in stelle van drie voorkom.

'n Teken is iets wat op só 'n wyse van 'n voorwerp afhanklik is dat dit 'n interpretasie, 'n "interpretant", in staat stel om op "soortgelyke wyse "van die voorwerp afhanklik te wees. Die interpretant word dan 'n verdere teken van die voorwerp, en maak dus verdere interpretasies, verdere interpretant-tekens moontlik. Volgens Peirce is die proses, bekend as semiose, onverminderbaar triadies, en logies gestruktureerd om oneindig herhalend te wees. Soos Jean-Jacques Nattiez (1990: 7) dit gestel het: "die verwysingsproses wat deur die teken geaktiveer word, is "oneindig"."

Peirce het die drie semiotiese elemente verder soos volg gekarakteriseer:
Peirce het verduidelik dat tekens op semiotiese wyse as bemiddelaars tussen hulle objekte en hulle interpretante optree - vgl. die triadiese proses van vasstelling of bepaling. In semiose word 'n "eerste" deur die "tweede", sy objek, as teken bepaal. Die objek bepaal dat die teken 'n "derde" as 'n interpretant bepaal. Wanneer 'n tweede teken oorweeg word, kan die aanvanklike interpretant bevestig word, of nuwe moontlike betekenisse kan geïdentifiseer word. Namate elke nuwe teken aangespreek word, kom meer interpretante, self ook tekens, na vore. Dit kan die brein se vertolking van die natuur, mense, wiskunde, enigiets, behels.

Peirce het die kommunikasionele idee van uiting en interpretasie op alle tekens van toepassing gemaak.

Daar word vandag saamgestem dat die effektiwiteit van handelinge wat die boodskap in teks omskakel (insluitend spraak, skrif, skets en fisieke bewegings) op "die kennis van die sender "berus. Indien die sender nie met die huidige taal, sy kodes en kultuur vertroud is nie, sal hy of sy niks kan sê nie, hetsy as 'n besoeker in 'n ander taalgebied, of weens 'n mediese toestand soos 'n spraakgebrek (sien Roman Jakobson).

Moderne teorieë ontken die Saussuriese onderskeid tussen aanduier en aangeduide, en is nie op soek na betekenis in die individuele tekens nie, maar in hulle konteks en die raamwerk of potensiële betekenisse wat toegepas kan word. Volgens hierdie teorieë is taal 'n kollektiewe geheue of kulturele geskiedenis van al die verskillende maniere waarop betekenis gekommunikeer is, en kan dit in daardie hoedanigheid alle lewenservaring uitmaak (sien Louis Hjelmslev). Hjelmslev het die teken nie as die kleinste semiotiese eenheid beskou nie, maar het geglo dat dit verder opgebreek kon word. Hy het die "interne struktuur van taal" as 'n stelsel van  "figurae "beskou, 'n konsep wat verband hou met dié van beeldspraak, wat hy dan ook as die hoogste semiotiese eenheid beskou het.

Hierdie standpunt impliseer dat spraak eenvoudig nog 'n vorm van gedrag is en die fokus van die teks as taal verskuif na die teks as 'n verteenwoordiger van 'n doel, 'n funksionele weergawe van die skrywer se bedoeling. Sodra die boodskap egter oorgedra is, bestaan die teks onafhanklik.

Dus, alhoewel die skrywers van hierdie artikel, bestaan, word hulle slegs verteenwoordig deur die tekens wat hier gekies en aangebied word. Gedurende die ontvanger se vertolkingsproses word betekenisse toeskryf wat moontlik glad nie deur die senders veronderstel is nie. Hoekom gebeur dit? Nié die sender of die ontvanger van 'n teks het 'n volmaakte begrip van alle taal nie. Elke individu se relatief klein voorraad kennis is die produk van persoonlike ervaring en sy of haar gesindheid teenoor leer. Wanneer die gehoor die boodskap ontvang, sal daar altyd 'n oormaat konnotatiewe betekenisse wees wat aan die spesifieke tekens in hulle konteks toegeskryf kan word. (Ongeag hoe relatief volledig hulle kennis is, bly die kognitiewe proses is dieselfde).

Die eerste fase in die ontsyfering van 'n boodskap is dus om interpretasie uit te stel totdat meer inligting beskikbaar is. Op een of ander punt sal die individuele ontvanger besluit watter een van die moontlike betekenisse die beste "pas". Soms, wanneer daar 'n mate van onsekerheid bly, word betekenis onbepaald uitgestel of word 'n voorwaardelike of benaderde betekenis toegeskryf. Die ontvanger se behoefte aan uitsluitsel (Sien Gestaltsielkunde) lei gewoonlik tot eenvoudige betekenisse wat op grond van persoonlike vooroordele toegeskryf word, en sonder verwysing na die sender se bedoelings.

In kritiese teorie word die idee van teken op verskeie maniere gebruik. "Baie postmodernistiese teoretici veronderstel 'n volkome ontkoppeling van die aanduider en aangeduide. 'n Leë of drywende aanduier word onderskeidelik gedefinieer as 'n aanduier met 'n vae, hoogs veranderlike onbepaalbare of niebestaande aangeduide. Sulke aanduiers beteken verskillende dinge vir verskillende mense: hulle kan vir baie of selfs enige aangeduides staan; trouens, hulle vertolkers kan hulle betekenis bepaal."




</doc>
<doc id="119358" url="https://af.wikipedia.org/wiki?curid=119358" title="Spuitstuk">
Spuitstuk

'n Spuitstuk is 'n toestel wat ontwerp is om die rigting of eienskappe van 'n vloeistof vloei te beheer (veral om snelheid te verhoog) as dit uit (of in) 'n ingeslote kamer of pyp gaan.

'n Spuitstuk is dikwels 'n pyp of buis van wisselende deursnitarea. Dit word dikwels gebruik om die vloeitempo, spoed, rigting, massa, vorm, en/of die druk van die stroom wat daaruit gaan te beheer. In 'n spuitstuk verhoog die snelheid van die vloeistof ten koste van sy drukenergie volgens die Bernoulli-beginsel.

Die formule vir 'n spuitstuk word soos volg gegee:

Hierdie formule geld slegs in die volgende twee gevalle:

Die volgende wys hoe 'n mens die konstante van 0.34 in Britse eenhede omskakel na standaardeenhede:


</doc>
<doc id="119360" url="https://af.wikipedia.org/wiki?curid=119360" title="Astigmatisme">
Astigmatisme

Astigmatisme is 'n oogaandoening wat tot 'n optiese afwyking in die menslike oog lei. 'n Refraktiewe fout ontstaan as die oog nie die lig eweredig op die netvlies (retina) fokus nie. Die woord is afkomstig van die Griekse "a-" (nie) en "stigma" (punt of stip).

By 'n normale oog het die kornea dieselfde kromming na elke rigting. Soms tree daar egter 'n afwyking van die optiese meganisme van die oog in, wat maak dat hierdie vorm nie perfek is nie. Hierdeur verskil die fokus in 'n bepaalde as-rigting van 'n ander. Die mees algemene vorm is korneale astigmatisme. In die geval is die buitenste kornea nie mooi rond nie, maar eerder ovaal (soos 'n rugbybal). Vanselfsprekend lewer 'n ovaal lens nie 'n suiwer beeld nie en sal die beeld in die een as-rigting mooi op die netvlies val, maar in die ander as-rigting net daaroor of net daaragter.

Astigmatisme veroorsaak verwronge of onduidelike visie op alle afstande. Ander moontlike simptome is oogspanning, hoofpyn, en probleme om in die nag te bestuur. Mense wat dit op 'n jong ouderdom tref kan ambliopie ('n lui oog) ontwikkel.

Daar is verskeie oplossings vir astigmatisme. Kontaklense of brille met 'n silinder-komponent is enkele voorbeelde hiervan. Brille bied die eenvoudigste oplossing, maar kontaklense kan 'n wyer gesigsveld verskaf. Dit is ook moontlik om die vorm van die kornea deur middel van refraksie-sjirurgie met 'n laser aan te pas.

Die oorsaak van astigmatisme is onduidelik. Daar word geglo dat dit deels met genetiese faktore verband hou. Dit kan met 'n oogtoets gediagnoseer word.

Dit is moeilik om self te bepaal of mens astigmaties is al dan nie. Mens kan 'n kruis op 'n vel papier trek en vervolgens by verskillende afstande kyk of jy beide lyne tegelyk duidelik kan sien. Indien nie, is dit waarskynlik as gevolg van astigmatisme.



</doc>
<doc id="119361" url="https://af.wikipedia.org/wiki?curid=119361" title="Focke-Wulf Fw 189">
Focke-Wulf Fw 189

Die Focke-Wulf Fw 189 was 'n tweemotorige bomwerper wat deur die "Luftwaffe" gebruik is tydens die Tweede Wêreldoorlog. Die vliegtuig het sy nooiensvlug voltooi in Julie 1938.



</doc>
<doc id="119362" url="https://af.wikipedia.org/wiki?curid=119362" title="Armstrong Whitworth Albemarle">
Armstrong Whitworth Albemarle

Die Armstrong Whitworth Albemarle was 'n tweemotorige bomwerper wat deur die Britse Lugmag gebruik is tydens die Tweede Wêreldoorlog. Die vliegtuig het sy nooiensvlug voltooi op 20 Maart 1930.



</doc>
<doc id="119363" url="https://af.wikipedia.org/wiki?curid=119363" title="Dornier Do 17">
Dornier Do 17

Die Dornier Do 17 was 'n ligte tweemotorige bomwerper wat die "Luftwaffe" tydens die Tweede Wêreldoorlog gebruik het. Die vliegtuig het sy nooiensvlug in 1934 voltooi.



</doc>
<doc id="119364" url="https://af.wikipedia.org/wiki?curid=119364" title="Dornier Do 217">
Dornier Do 217

Die Dornier Do 217 is 'n tweemotorige mediumbomwerper deur die "Luftwaffe" gebruik tydens die Tweede Wêreldoorlog. Die vliegtuig het sy nooiensvlug in Augustus 1938 voltooi.



</doc>
<doc id="119365" url="https://af.wikipedia.org/wiki?curid=119365" title="Saab 18">
Saab 18

Die Saab 18 is 'n tweemotorige bomwerper wat deur die Sweedse Lugmag gebruik is tydens en na die Tweede Wêreldoorlog. Die vliegtuig het sy nooiensvlug onderneem op 19 Junie 1942.



</doc>
<doc id="119366" url="https://af.wikipedia.org/wiki?curid=119366" title="Heinkel He 177">
Heinkel He 177

Die Heinkel He 177 was 'n tweemotorige bomwerper wat deur die "Luftwaffe" gebruik is tydens die Tweede Wêreldoorlog. Die vliegtuig het sy nooiensvlug voltooi op 19 November 1939.



</doc>
<doc id="119370" url="https://af.wikipedia.org/wiki?curid=119370" title="James Bond">
James Bond

James Bond is 'n fiktiewe spioen in die romans van die Britse skrywer Ian Fleming. James Bond is ’n onverskrokke, aantreklike geheime agent vir die Britse regering, met die kodenaam "007". Talle van die Bond-verhale is tot trefferflieks verwerk. Hierdie rolprente wemel van opwindende tonele vol gevaar, mooi vroue en spesiale geheime toerusting om mense aan te val, boodskappe te stuur, ens. Hierdie stories is ook vir TV, radio, strokiesprente en video-speletjies aangepas.

Fleming het die Bond-karakter in twaalf romans en twee verhaalbundels gebruik. Die eerste hiervan heet "Casino Royale". Ná Fleming se dood in 1964 het verskeie ander skrywers Bond-boeke gelewer, onder andere Kingsley Amis, Christopher Wood, John Gardner, Raymond Benson, Sebastian Faulks, Jeffery Deaver en Anthony Horowitz.

Fleming se James Bond is 'n spioen met 'n "license to kill" (mandaat om te dood). Hy werk vir MI6 en rapporteer aan M, die hoof van die agentskap. Moneypenny is M se sekretaresse. Bond is 'n ware heer. As hy hom aan iemand voorstel, sê hy gewoonlik: ""The name's Bond, James Bond"". Ongeag die dringendheid van die situasie benut hy elke geleentheid om tyd saam met 'n mooi meisie te spandeer.

'n Belangrike element in die meeste Bond-films is die karre, wapens en "gadgets" wat Bond van Q (die kwartiermeester) kry. Die bekendste Bond-motor is die silwergrys Aston Martin DB5, wat sy debuut in "Goldfinger" gemaak het.

Die akteurs wat die rol van Bond vertolk het:

Die Bond-flieks is:



</doc>
<doc id="119371" url="https://af.wikipedia.org/wiki?curid=119371" title="Gotiese kuns">
Gotiese kuns

Gotiese kuns was 'n Middeleeuse kunsstyl wat in die 12de eeu n.C. vanuit Romaanse kuns in Noord-Frankryk ontwikkel het, gelei deur die gelyktydige ontwikkeling van Gotiese argitektuur. In baie areas, veral Duitsland, is Laat Gotiese Kuns tot in die 16de eeu beoefen voordat dit by Renaissancekuns ondergebring is. Primêre mediums in die Gotiese tydperk het beeldhou, paneelskildering, gebrandskilderde glas, fresko's en verligte manuskripte ingesluit.

Gotiese kuns het in die vroeë 12de eeu in Île-de-France, Frankryk, by die Abdykerk van St. Denis ontstaan wat deur ab Suger gebou is. Die styl het sy oorsprong in argitektuur maar het gou ontwikkel en later ook beeldhou, tekstielkuns en skilder ingesluit.

Alhoewel daar baie meer sekulêre Gotiese kuns geskep is as wat vandag aanvaar word (aangesien godsdienstige kuns beter as sekulêre kuns bewaar is) was 'n groot gedeelte van die kuns wat in die tydperk geskep is, godsdienstig van aard. Gotiese kuns was dikwels tipologies, 'n weerspieëling van die oortuiging dat die gebeure van die Ou Testament 'n voorafskaduwing van dié van die Nuwe Testament was, en dat hulle vernaamste betekenis in werklikheid daarin opgesluit was. Die Gotiese tydperk het met 'n groot oplewing van Maria-verering saamgeval. Beelde van die maagd Maria het 'n meer menslike en intieme vorm aangeneem. Kunstenaars soos Giotto, Fra Angelico en Pietro Lorenzetti in Italië, en Vlaamse primitiewe skilders het realisme en 'n meer natuurlike menslikheid aan kuns verleen.

Ikonografie is deur veranderinge in teologie beïnvloed, soos gesien in uitbeeldings van die Hemelvaart van Maria wat nou meer gewildheid as die Dood van die Maagd geniet het, en in geestelike praktyke soos die Devotio Moderna, waarin Christus op nuwe maniere uitgebeeld is, soos die Man van Smarte, die Somber Christus en Maria met die liggaam van Christus, wat sy menslike lyding en kwesbaarheid beklemtoon het. Gedurende hierdie tydperk het baie antieke ikonografiese kenmerke wat in Nuwe Testamentiese Apokriewe voorgekom het, soos die vroedvroue by Christus se geboorte, onder klerikale druk verdwyn.

Die woord "Goties" vir kuns is aanvanklik as 'n sinoniem vir "Barbaars" gebruik, en het dus 'n negatiewe konnotasie gehad. Kritici het hierdie soort Middeleeuse kuns as onverfynd, en te verwyderd van die estetiese proporsies en vorms van Klassieke kuns beskou. Die Italiaanse kunstenaar en skrywer, Giorgio Vasari, het Gotiese kuns 'n "afgryslike en barbaarse" "versteuring" genoem. Rafael het beweer dat die spits boë 'n eggo van die primitiewe hutte was wat die Duitse woudbewoners gevorm het deur bome na mekaar te buig. Franse skrywers het "Gotiese kuns" ten sterkste veroordeel voordat dit 'n erkende kunsvorm geword het. Molière het die volgende opmerking gemaak:

Gotiese skilderkuns het eers in ongeveer 1200 na vore gekom, amper 50 jaar na die oorsprong van gotiese argitektuur en beeldhou. Die oorgang van Romaans na Goties is baie vaag, en die teenwoordigheid van Gotiese ornamentele detail was dikwels aanwesig voordat veel verandering in figuurstyle of die komposisie self waargeneem is. Figure se gesigsuitdrukkings en houdings is lewendiger uitgebeeld, en hulle was dikwels kleiner in verhouding tot agtergrondtonele en is vryliker in die skilderruimte rangskik. Gotiese skilderkuns is in vier primêre mediums beoefen: fresko's, paneelskilderye, verlugte manuskripte en gebrandskilderde glas.

In Suid-Europa was fresko's steeds die vernaamste geïllustreerde narratiewe kuns op kerkmure as voortsetting van vroeë Christelike en Romaanse tradisies. Denemarke en Swede beskik oor die grootste versamelings oorgeblewe kerkmuurskilderye in die Biblia pauperum-styl. Na afloop van die Hervorming is amper al die fresko's in Denemarke sowel as Swede met kalk bedek – iets wat tot hulle behoud bygedra het. Sommiges het egter sedert hulle ontstaan onaangeraak gebly. Voorbeelde van Sweedse kerke waar hierdie fresko's behoue gebly het, is Tensta-, Gökhem- en Angakerke.

In die noorde van Europa was gebrandskilderde glas 'n belangrike en invloedryke skildervorm. Gotiese argitektuur het die hoeveelheid glas in groot geboue laat toeneem, deels sodat groot glasoppervlakke soos roosvensters aangebring kon word. Teen die einde van die tydperk het skilders toenemend van groot stukke geverfde glas gebruik gemaak, met geel as die oorheersende kleur, en van relatief min kleiner glasstukke in ander kleure .

Verlugte manuskripte verteenwoordig die volledigste rekord van Gotiese skilderkuns, en bied 'n rekord van style op plekke waar geen monumentale werke behoue gebly het nie.

Gedurende die laat 13de eeu het skrywers begin om gebedeboeke vir die lekedom te skep, dikwels bekend as Getyboeke weens hulle gebruik op voorgeskrewe tye van die dag. Die adelstand het hierdie tekste dikwels gekoop en was bereid om baie vir dekoratiewe illustrasies te betaal. Van die Frans-Gotiese elemente wat in hierdie werke teenwoordig was, het dekoratiewe bladsyrame met langwerpige en gedetailleerde figure ingesluit. Die gebruike van ruimtelike aanwysers soos bou-elemente en natuurlike kenmerke soos bome en wolke is ook kenmerkend van die Frans-Gotiese verlugte styl.

Sedert die middel van die 14de eeu was blokboeke met houtgesnede teks sowel as illustrasies, bekostigbaar vir plaaslike priesters in die Lae Lande, waar hulle dan ook die gewildste was. In die 15e eeu, met die bekendstelling van goedkoop afdrukke, meestal uit hout gesny, was dit vir gewone mense moontlik om gewyde stukke by die huis te hê. Hierdie illustrasies – klein, bekostigbaar en dikwels ruweg ingekleur – is in hulle duisendes verkoop, maar is vandag baie skaars.

Olie op doek as skildertegniek het eers in die 15de en 16de eeue gewild geraak en was 'n kenmerk van Renaissancekuns. In Noord-Europa was die belangrike en innoverende Vroeë Vlaamse primitiewe skilderkuns in wese 'n Gotiese styl, maar dit kan ook as deel van die Noordelike Renaissance beskou word. Die skilders Robert Campin en Jan van Eyck het die olieskildertegniek gebruik om fyn gedetailleerde werke te skep, korrek in perspektief, waar kennelike realisme met 'n ryk, komplekse simbolisme gekombineer is.

Die Gotiese tydperk is in wese deur Gotiese argitektuur gekenmerk. Die fasades van groot kerke, veral rondom die deure, het steeds groot timpane gehad, maar ook rye beelde van figure aan weerskante daarvan.

In Italië het Nicola Pisano (1258–78) en sy seun Giovanni 'n styl ontwikkel wat dikwels Protorenaissance genoem word, onmiskenbaar beïnvloed deur Romeinse sarkofae en gesofistikeerde en besige komposisies, insluitend 'n simpatieke hantering van naaktheid, soos gesien in die reliëfpanele van hulle kansel van die Sienakatedraal (1265–68), die Fontana Maggiore in Perugia, en Giovanni se kansel in Pistola van 1301.

Laat Gotiese beeldhou het in die Noorde voortgeduur, gekenmerk deur baie groot houtgesnede altaarstukke met toenemend meesterlike houtsneewerk en groot hoeveelhede onrustige, uitdrukkingsvolle figure.

Lewensgroot grafbeelde in klip of albaster was gewild onder die welgesteldes, en deftige, veelvlakkige grafte is gebou. Die Scalliger-grafte van Verona was trouens so groot dat hulle nie in die kerk gepas het nie.

Klein beeldjies, vir 'n hoofsaaklik leke- en dikwels vroulike mark, het 'n groot industrie in Parys en 'n paar ander stede geword. Tipiese ivoorbeelde het klein gewyde veelluike, enkelfigure, veral van die Maagd, spieëlkassies, kamme en oordadige kiste met tonele uit ballades ingesluit.

Gotiese beeldhouwerk wat nie as argitektoniese ornamente gedien het nie, is hoofsaaklik as gewyde voorwerpe vir huishoudings of as skenkings aan plaaslike kerke geskep. Die gewildste onderwerp vir klein driedimensionele standbeeldjies was die maagd Maria. Die vergulde silwer "Maagd en Kind " dateer uit 1339 en is 'n beeld van Maria in 'n vloeiende kleed met die Christus-kind. Die eenvoud van die kleed en die jonkheid van die kind was 'n voorteken van ander beelde wat in noordelike Europa gevind is. Hierdie beelde dui op 'n evolusie van 'n vroeër rigiede en langwerpige styl na 'n ruimtelike en naturalistiese gevoel in die laat 12de en vroeë 13de eeu. Ander Frans-Gotiese beeldhou-onderwerpe sluit figure en tonele uit die destydse populêre letterkunde in.

Aandenkings aan pelgrimstogte na heilige plekke, soos borswapens van lood of klei, medaljes en geïllustreerde kruike was ook gewild en goedkoop. Hulle sekulêre ekwivalent, die livreiwapen, was 'n teken van feodale en politiese lojaliteit of bondgenootskap. Die goedkoper weergawes is dikwels gratis weggegee, soos die 13 000 borswapens van fusteinse lap, met die embleem van 'n wit bosvark, wat in 1483 deur koning Richard III van Engeland bestel is en aan die bevolking uitgedeel is. Die Dunstable-swaan, in geëmaljeerde goud, is 'n baie meer eksklusiewe weergawe wat aan iemand baie na aan, of belangrik vir die skenker gegee sou word.





</doc>
<doc id="119372" url="https://af.wikipedia.org/wiki?curid=119372" title="Herfskommandowurm">
Herfskommandowurm

Die herfskommandowurm ("Spodoptera frugiperda") is 'n insek wat Afrika vanaf Suid-Amerika binnegedring het en as 'n besonder skadelike plaag beskou word. Hierdie wurm is 'n ander spesie as die kommandowurm. Die wurm is geïdentifiseer in Limpopo- en Noordwesprovinsies. Daar word tans 'n plaagbeheermiddel geregistreer om die insek mee te beveg. Die wurm val veral mielies asook aartappels, sojabone, sorghum en grondbone aan.



</doc>
<doc id="119377" url="https://af.wikipedia.org/wiki?curid=119377" title="Barry Bonds">
Barry Bonds

Barry Bonds (1964-) is 'n voormalige Amerikaanse bofbalspeler. Hy word as een van die bestes nog beskou. Bonds word veral onthou vir die 73 boflopies (""homeruns"") waarmee hy Mark McGwire se rekord in 2001 laat spat het (meeste lopies in een seisoen). Sy pa, Bobby Bonds, was ook 'n professionele bofbalspeler.

Barry Lamar Bonds is op 24 Julie 1964, in Riverside, Kalifornië gebore. Hy speel vir die grootste deel van sy loopbaan vir die "San Francisco Giants" in "Major League Baseball". Hy het verskeie rekords op sy naam. Op 4 Augustus 2007 ewenaar hy Hank Aaron se lopie-rekord (755), om die titel 3 dae later (7 Augustus) met 'n boflopie teen die Washington Nationals vir homself op te eis.

Bonds se loopbaan was omstrede. Hy was byvoorbeeld 'n sentrale figuur in die steroïed-skandaal wat bofbal in 2007 geruk het. Hy is aangekla op aanklagte van meineed en dwarsboming van die gereg, omdat hy na bewering oor sy gebruik van steroïedes gejok het. Die meineed-klagte is laat vaar en hy aan dwarsboming skuldig bevind. Sy skuldigbevinding is egter in 2015 ter syde gestel.


</doc>
<doc id="119378" url="https://af.wikipedia.org/wiki?curid=119378" title="Boodskap">
Boodskap

'n Boodskap is 'n afsonderlike kommunikasie-eenheid wat op verbruik deur 'n ontvanger of groep ontvangers gerig is. 'n Boodskap kan op verskillende maniere oorgedra word, insluitend per koerier, telegrafie, posduif en rekenaarbus. 'n Boodskap kan die inhoud van 'n uitsending uitmaak. Die Interaktiewe uitruil van boodskappe vorm 'n gesprek.

Een voorbeeld van 'n boodskap is 'n communiqué (uitgespreek /kəˈmjuːnᵻkeɪ/), 'n kort verslag of verklaring wat deur 'n owerheidsliggaam vrygestel word.

In kommunikasie tussen mense kan boodskappe verbaal of nieverbaal wees:

Daar is hoofsaaklik twee toepassings van die woord "boodskap" in rekenaarwetenskap: boodskappe tussen menslike gebruikers van rekenaarstelsels wat deur daardie rekenaarstelsels oorgedra word, en boodskappe wat tussen programme of tussen komponente van 'n enkele program uitgeruil word.


</doc>
<doc id="119379" url="https://af.wikipedia.org/wiki?curid=119379" title="Bonanza">
Bonanza

Bonanza is 'n Amerikaanse TV-reeks van die 1960's wat vir etlike jare gebeeldsend is. Dit gaan oor ’n gesin op ’n veeplaas ("ranch") in die Wilde Weste. Die reeks is van 12 September 1959 tot en met 16 Januarie 1973 oor veertien seisoene en 430 episodes in Amerika uitgesaai. Dit is ook in tale ander lande, onder andere in Suid-Afrika, gebeeldsend.
Die stories speel in ongeveer 1860 in Amerika af en handel oor die wel en wee van die Cartwright-familie. Die familie bestaan uit 'n pa met sy drie seuns (elkeen van 'n ander ma). Die pa was lief vir vroue, maar kon nie lank met hulle uithou nie. Hulle het saam op die veeplaas "Ponderosa" geboer.

Ben (die 'pa') Cartwright, gespeel deur die Kanadese akteur Lorne Greene, is die hoof van die gesin. Sy seuns was Adam (Pernell Roberts), Eric, beter bekend as Hoss (Dan Blocker) en Little Joe (Michael Landon). 'n Ander belangrik figuur in die reeks was die Sjinese kok Hop Sing (Victor Sen Yung).

In 1965 verlaat Pernell Roberts die reeks, waarna die program se gewildheid begin taan. Die kyksyfers tel weer op toe David Canary in die rol van voorman Candy Canaday by die groep aansluit. Hy maak sy debuut in 1967 in episode 271 ("Sense Of Duty"). Nadat Dan Blocker in 1972 skielik oorlede is, het die reeks ten einde geloop. Die program verdwyn geruisloos van die kassie. Van die episodes is tans in die publiek domein.



</doc>
<doc id="119380" url="https://af.wikipedia.org/wiki?curid=119380" title="Maria I van Skotland">
Maria I van Skotland

Maria I van Skotland (Engels: "Mary, Queen of Scots"; 8 Desember 1542 – 8 Februarie 1587), ook bekend as Maria Stuart, het van 14 Desember 1542 to 24 Julie 1567 oor Skotland regeer. 

Sy was die enigste oorlewende en wettige kind van Jakobus V; sy was net ses dae oud toe haar pa sterf en sy die troon bestyg. Sy het die grootste deel van haar kinderjare in Frankryk deurgebring terwyl Skotland onder die bewind van regente was. In 1558 is sy getroud met Frans, die troonopvolger van Frankryk. Hy het die Franse troon in 1559 as koning Frans II bestyg, en Maria was vir ’n kort rukkie die koningingemaal, tot met Frans se dood in Desember 1560. Sy het die volgende jaar as weduwee na Skotland teruggekeer en is vier jaar later getroud met haar neef, Henry Stuart, lord Darnley, maar hul huwelik was ongelukkig. In Februarie 1567 is sy huis deur ’n ontploffing verwoes en sy lyk in die tuin gevind; hy was vermoor.

Daar is algemeen geglo James Hepburn, Graaf van Bothwell, het Darnley se dood gereël, maar hy is in April 1567 vrygespreek en het die volgende maand met Maria getrou. Ná ’n opstand teen die egpaar is Maria in die Loch Leven-kasteel aangehou. Op 24 Julie 1567 is sy gedwing om te abdikeer ten gunste van Jakobus VI, haar eenjarige seun by Darnley. Ná ’n onsuksesvolle poging om die troon terug te wen, het sy suidwaarts gevlug en die beskerming van haar kleinniggie Elizabeth I van Engeland gevra. Maria het vroeër aanspraak op Elizabeth se troon gemaak en is deur baie Engelse Katolieke as die wettige monarg van Engeland beskou. Omdat sy haar as ’n bedreiging beskou het, het Elizabeth haar in verskeie kastele en herehuise in die Engelse binneland laat opsluit. Ná 18 en ’n half jaar in aanhouding is Maria in 1586 skuldig bevind aan ’n sameswering om Elizabeth te vermoor. Sy is die volgende jaar tereggestel.




</doc>
<doc id="119383" url="https://af.wikipedia.org/wiki?curid=119383" title="Jakobus V van Skotland">
Jakobus V van Skotland

Jakobus V (10 April 1512 – 14 Desember 1542) was van 9 September 1513 tot met sy dood koning van Skotland. Sy enigste oorlewende wettige kind, Maria I, het hom opgevolg toe sy net ses dae oud was.

Hy was die seun van Jakobus IV en sy vrou, Margaret Tudor, ’n dogter van Hendrik VII van Engeland. Hy was die enigste wettige kind van sy pa wat ’n volwasse lewe bereik het. Hy het op 17 maande koning geword toe sy pa op 9 September 1513 in ’n veldslag gedood is.

Tydens Jakobus se kinderdae het regente die land regeer. In die herfs van 1524 het hy sy regente afgedank en sy ma het hom tot volwasse heerser verklaar. In 1525 het Archibald Douglas, Graaf van Angus, die jong koning se stiefpa, sy voog geword en hom drie jaar lank feitlik as ’n gevangene aangehou sodat hy mag namens hom kon uitoefen. Verskeie pogings om hom te bevry het misluk en eindelik het Jakobus in 1528 self ontsnap en die regering oorgeneem.

Die eerste stap wat Jakobus as koning geneem het, was om van Angus ontslae te raak. Die graaf en sy gesin is verban en Jakobus het beslag op hul kasteel gelê. Hy het toe die grensrebelle en die hoofde van die Westelike Eilande aan sy bewind onderwerp. 

Hy het sy inkomste verhoog deur strenger beheer oor koninklike landgoedere uit te oefen en uit winste van regs-, doeane- en feodale regte. Hy het groot bedrae bestee aan bouwerk by sy kastele. Hy het na Frankryk geseil vir sy eerste troue en die Skotse vloot verder opgebou. 

Binnelandse en internasionale beleidsrigtings is beïnvloed deur die Hervoring, veral nadat Hendrik VIII van Engeland weggeskeur het van die Katolieke Kerk. Hoewel Jakobus aangeraai is om Hendrik in September 1541 te ontmoet, het Jakobus nie opgedaag nie en die Engelse het dit beskou as ’n teken dat Skotland kop in een mus met die Franse en Katolisisme is, en dit was ’n rede vir oorlog.

In Julie 1541 het Jakobus boonop die titel "lord van Ierland" ("dominus Hiberniae") aangeneem as ’n verdere uittarting van Hendrik VIII, wat later koning van Ierland sou word.

Ná die dood van Jakobus se ma in 1541 was daar geen rede meer om vrede met Engeland te handhaaf nie, en ’n oorlog het uitgebreek. Aanvanklik het die Skotte in Augustus 1542 ’n veldslag gewen, maar hulle het in November van dié jaar die Slag van Solway Moss verloor. Op 6 Desember het Jakobus siek geword en kort daarna die tyding gekry dat sy enigste oorlewende wettige kind, ’n dogtertjie, gebore is. Hy is in die nag van 15 Desember oorlede. 

Hy is deur sy dogtertjie, Maria, opgevolg toe sy net ses dae oud was.



</doc>
<doc id="119385" url="https://af.wikipedia.org/wiki?curid=119385" title="Rooipanda">
Rooipanda

Die Kleinpanda, rooipanda of katbeer ("Ailurus fulgens") is 'n soogdier, inheems aan die oostelike Himalajas en suidwestelike China. Daar is ook 'n klompie in die Johannesburg dieretuin.

Die klein soogdier is so effe groter as 'n kat en spog met 'n rooi wollerige pels en lang stert. Die saggeaarde dier word as 'n bedreigde spesie beskou. Met slegs tienduisend oor in die natuur, speel dieretuine 'n belangrike rol in die bewaring en behoud van die spesie.


</doc>
<doc id="119388" url="https://af.wikipedia.org/wiki?curid=119388" title="Vigiti Magna">
Vigiti Magna

Vigiti Magna was die denkbeeldige en legendariese hoofstad van die goudland Monomotapa. Volgens 16de eeuse kaarttekenaars was dit glo êrens in die middel van suidelike Afrika.

Toe die eerste landkaarte van Afrika geteken is, was die kartograwe se kennis van die vasteland beperk tot die kuslyn en landinwaarts tot so ver as wat die oog kon sien. Op Alberto Cantino se bekende Cantino-wêreldkaart van 1502 is allerlei denkbeeldige plekke en riviere ingevul. Onder andere is daar 'n nie-bestaande groot rivier aan die westekant van Suid-Afrika wat van noord na suid loop en op 'n plek in drie verdeel as waarskynlik die huidige Breërivier, Gouritsrivier en die Groot-Brakrivier. Aan die boloop is verskeie dorpe ingeteken, onder andere Vigiti Magna. Hierdie dorp se posisie kom op hierdie kaart ongeveer ooreen met waar Upington en Prieska later sou ontstaan. Die Cantarini-kaart van 1506 het Vigiti Magna ook weer aangedui, maar in die geval noord van die Steenbokskeerkring op die noordelike oewer van die Infanterivier. Op 'n kaart uit 1516 deur Martin Waldseemüller is Vigiti Magna weer 'n grensstad van Monomotapa. In die laat 16de en vroeë 17de eeu het die bekende Nederlandse kartograwe Abraham Ortelius, Gerardus Mercator, Willem en Joan Blaeu, Jodocus en Henricus Hondius kaarte van Afrika geteken met allerhande denkbeeldige goudmyne, diere, riviere en plekke. Jan Huyghen van Linschoten publiseer in 1632 in Amsterdam sy kaart. Dit was baie onakkuraat en toon ook nie-bestaande riviere en plekke. Vigiti Magna is weer aangedui op die oewer van 'n rivier wat oos van Kaap Agulhas uitmond. Daar is geglo dat Vigiti Magna op die suidgrens van Monomotapa lê. Mettertyd het die rivier ook die naam Vigiti Magna gekry.

Die vroeë nedersetters aan die Kaap het klakkeloos dit wat op die landkaarte gestaan het as die werklikheid aanvaar. Jan van Riebeeck het die landkaart van Van Linschoten geken en gehoop om kontak te maak met die mense van Monomotapa om namens die VOC met hulle in goud handel te dryf. Van 1660 tot 1664 vind vyf reise van die Kaap na die binneland plaas met die doel om die stad en rivier Vigiti Magna te vind en om ook die Nama-volk te besoek. Geen spoor van die stad of rivier is gevind nie. In 1681 besoek 'n groep Nama die Kaap. Hulle bring koper saam en hulle praat van goud, diamante en 'n groot rivier. Dadelik is aanvaar dat dit die Vigiti Magna moet wees. Later sou blyk dat die Nama gepraat het van die Oranjerivier. So laat as 1685 stuur Simon van der Stel 'n ekspedisie met 15 waens om in Namakwaland na die goudstad te soek. Die legende van Vigiti Magna is waarskynlik bloot 'n gevolg van die denkbeeldige landkaarte, die feit dat die Khoikhoi en die blankes mekaar sleg kon verstaan en die sug van die VOC na rykdom. Eers teen die einde van die 17de eeu het die VOC begin besef dat hierdie goudland nie bestaan nie.



</doc>
<doc id="119389" url="https://af.wikipedia.org/wiki?curid=119389" title="Plaag (organisme)">
Plaag (organisme)

'n Plaag is 'n plant, dier of ander organisme wat nadelig is vir mense of menslike bedrywighede (soos landbou of diereproduksie). Alternatiewe betekenisse sluit in: organismes wat 'n oorlas veroorsaak en epidemiese siektes veroorsaak wat verband hou met 'n hoë mortaliteit (spesifiek: die plaag of pes). In sy breedste sin, is 'n plaag 'n mededinger van die mensdom.

'n Plaag is enige lewende organisme, 'n dier, plant of fungus, wat indringend of lastig is vir plante of diere, mense of menslike bedrywe, vee, of menslike strukture. Dit is 'n redelike los konsep, omrede 'n organisme 'n plaag kan wees in een omgewing, maar voordelig, mak of aanvaarbaar in 'n ander.


</doc>
<doc id="119390" url="https://af.wikipedia.org/wiki?curid=119390" title="Mitsubishi Ki-46">
Mitsubishi Ki-46

Die Mitsubishi Ki-46 is 'n tweemotorige verkenningsvliegtuig wat deur die Japannese Leër Lugmag gebruik is tydens die Tweede Wêreldoorlog. Die vliegtuig se nooiensvlug is in November 1939 voltooi. In terme van aerodinamika en prestasie was die vliegtuig een van die bestes wat die Japannese Lugmag gebruik het.



</doc>
<doc id="119391" url="https://af.wikipedia.org/wiki?curid=119391" title="Nakajima Ki-49">
Nakajima Ki-49

Die Nakajima Ki-49 Donryu ( 中島 キ-49 呑龍 "Storm Dragon") was 'n tweemotorige bomwerper wat deur die Japannese Leër Lugmag gebruik is tydens die Tweede Wêreldoorlog.

Die vliegtuig het sy nooiensvlug in Augustus 1939 voltooi. Die vliegtuig is ontwerp om die Nakajima Ki-21 te vervang.

Ten spyte van sy amptelike aanwysing as "Army Type 100 Heavy Bomber", het die vereistes van die Ki-49 om ongesorteer te vlieg met swaar verdedigings- en aanvalswapens, dit beperk tot 'n klein bomvrag (aanvanklik 1 000 kg).

As 'n middelvlerk-enkelromp van metaalkonstruksie, was die Ki-49 een van die eerste Japannese vliegtuie om met 'n terugtrekbare agterwiel toegerus te wees. Gedurende die Tweede Wêreldoorlog het dit onder die verslagnaam "Helen" aan die Geallieerdes bekend gestaan.



</doc>
<doc id="119396" url="https://af.wikipedia.org/wiki?curid=119396" title="2Cellos">
2Cellos

2Cellos (gestileerd 2CELLOS) is 'n Kroatiese tjelloduo, wat bestaan uit die klassiek-opgeleide Luka Šulić en Stjepan Hauser. Sony Masterworks het sedert 2011 reeds vier van hulle albums vrygestel. Hulle is veral bekend vir hulle Instrumentale verwerkings van bekende pop- en rockliedjies sowel as klassieke musiek en filmmusiek. Die duo tree internasionaal op en is gereeld te sien op verskeie Amerikaanse TV-programme, soos "Glee" en "The Bachelor".

Hauser, gebore in Pula, Kroasië, en Šulić, gebore in Maribor, Slowenië, het mekaar as tieners by 'n meestersklas in Kroasië ontmoet. Šulić se ouers – sy pa 'n Kroasiër en sy ma 'n Sloween – is albei klassiek opgeleide musici. Šulić, 'n jaar jonger as Hauser, het sy opleiding aan die Akademie van Musiek in Zagreb begin en later in Wene voortgesit. Daarna het hy aan die Londense Royal Academy of Music studeer. Hauser het sy opleiding aan die Royal Northern College of Music in Manchester ontvang, nadat hy sy studie aan Trinity Laban in Londen voltooi het.

Die duo het byna oornag beroemd geword met hulle treffervideo van "Smooth Criminal" op YouTube, wat in die eerste twee weke meer as drie miljoen keer gekyk is en meer as agtien miljoen keer sedert Mei 2016. Die musiekvideo is gebore uit die tjelliste se finansiële probleme, ten spyte van hul musikale sukses in die Verenigde Koninkryk. Die duo het in Pula byeengekom, waar een van Hauser se vriende, 'n direkteur, voorgestel het dat hulle die popmusiekmark moet probeer met 'n moderne tjelloweergawe van Jackson se "Smooth Criminal." In die video, wat oorspronklik op 20 Januarie 2011 op YouTube gelaai is, sit en speel Šulić en Hauser alleen in 'n groot wit kamer. Voordat die twee 'n duo gevorm het, is hulle soms as teenstanders beskou, wat in musiekwedstryde teen mekaar meeding.

2Cellos is tans onder kontrak by die platemaatskappy Sony Meesterwerke, waar hulle in Mei 2010 hulle eerste album opgeneem het, wat in Kroasië onder die etiket Menart Records  op 19 Julie 2011 met die titel "2Cellos" vrygestel is. Dit sluit liedjies van U2, Guns N'Roses, Nine Inch Nails, Angel, Coldplay, Nirvana, Muse, en Kings of Leon in. Volgens die duo het hulle liedjies gekies wat aangepas kan word vir slegs twee tjello's. Terwyl hulle op die vrystelling van die album gewag het, het hulle 'n enkelsnit weergawe van Guns N' Roses se "Welcome to the Jungle" vrygestel. In baie van die opnames is hulle deur die tromspeler, Dušan Kranjc, bygestaan.

Nadat Elton John die "Smooth Criminal" video gesien het, het hy Šulić persoonlik gebel en gevra of hulle saam met hom sal optree op sy 2011-dertig-stad somertoer, wat op 8 Junie in Cardiff, Wallis sou begin. In dieselfde jaar, op 25 April, verskyn die duo ook op "The Ellen DeGeneres Show"  en tree by die iTunes Festival in Londen op.

In die derde seisoen van die tv-reeks "Glee "speel die duo op 31 Januarie 2012 , in 'n episode getiteld "Michael", 'n verwerking van "Smooth Criminal". Dit was die eerste keer dat die reeks op instrumentale musikante gefokus het.Die toneel vir "Smooth Criminal" was soortgelyk aan 2Cellos se oorspronklike musiekvideo vir die liedjie. Op 4 Junie 2012 het 2Cellos saam met Elton John by die koningin van die Verenigde Koninkryk se Diamant-Jubileum-Konsert in Buckingham Palace opgetree. Op 12 Junie 2012 lewer hulle 'n uitvoering in 'n volgepakte Arena Zagreb.

Alhoewel hulle op die verwerking van hoofsaaklik rock-liedjies konsentreer, sê Šulić en Hauser dat hulle nog steeds saam met simfonieorkeste optree en nie die speel van klassieke musiek sal laat vaar nie. Hulle sou graag eendag op toer wil gaan met beide 'n klassieke en kontemporêre orkes. Hul tweede studio album, getiteld "In2ition", wat aan die begin van 2013 vrygestel is, bevat 'n verskeidenheid klassieke snitte met 'n paar verrassende vokale en instrumentale duetvennote, insluitende Elton John, Lang Lang, Naya Rivera, Steve Vai, Sky Ferreira en Zucchero. Die album is vervaardig deur Bob Ezrin.

Ander snitte sluit in verwerkings van AC/DC se ""Highway to Hell"" met Vai, Coldplay se ""Clocks"" met Lang Lang, Muse se ""Supermassive Black Hole"" met Rivera, 'n Italiaanse weergawe van ""The Book of Love"" deur "The Magnetic Fields" getiteld ""Il Libro Dell'Amore"" met Zucchero, Karl Jenkins se ""Benedictus"", en ""Oh Well"" met Sir Elton.

In Julie 2013 verfilm die duo 'n reklameflits vir die Japannese selfoonmaatskappy, Docomo. Hulle tweede album, "In2ition", debutteer in Augustus 2013 as nommer 1 op die Japannese Albums Chart. As deel van hulle wêreldtoer saam met Elton John, wat konserte in Noord-Amerika, Europa en Asië ingesluit het, tree 2Cellos in Desember 2013 twee dae na mekaar op in Madison Square Garden. In Maart 2014, onderneem hulle 'n solo toer in Japan.

In 2015 stel 2Cellos hulle derde album, "Celloverse "vry. Die album bevat 'n verskeidenheid verwerkings, van onder andere AC/DC se Thunderstruck, Avicii se Wake Me Up, Michael Jackson se ""They Don't Care About Us"", Hans Zimmer se Mombasa (uit Inception), en 'n oorspronklike werk getiteld "Celloverse".

2Cellos maak aktief van YouTube gebruik om hulle aanhangers te bereik. Benewens hulle musiekvideos is daar ook opnames van hulle konserte, waaronder hulle optredes in die Arena Zagreb (2012), Arena Pula (2013), EXIT Festival (2014), en hul vyfde verjaardagkonsert in die Arena di Verona (2016). In Februarie 2014 publiseer hulle hul vertolking van AC/DC se ""Thunderstruck"" op YouTube. Die video beeld die duo uit as musici wat in gesofistikeerde klassieke styl voor 'n Barok-gehoor optree en dan skielik na 'n stormagtige pop-styl oorslaan. Die video het in die eerste twee weke op YouTube 10 miljoen kykers gelok, en teen 1 Januarie 2017 was die kykersgetal reeds meer as 72 miljoen.

Soos Šulić aan "The Sydney Morning Herald " gesê het, "ons hou net soveel van AC/DC as van Bach," waarop Hauser bygevoeg het, "beide [AC/DC en Bach] is eenvoudig en oortuigend in wat hulle doen." In Januarie 2015 is hulle derde ateljeealbum, "Celloverse", waarvan hulle medevervaardigers was, uitgereik.

In 2017 stel Sulic en Hauser hul album "Score "vry. Hierin tree hulle saam met die Londense Simfonie-Orkes op in 'n wye verskeidenheid van televisie- en filmmusiek. Daarmee saam stel hulle hul video, "Game of Thrones Medley", op YouTube bekend, wat binne twee dae meer as 1 miljoen kykers bereik.




</doc>
<doc id="119397" url="https://af.wikipedia.org/wiki?curid=119397" title="Outeniqua Choo-Tjoe">
Outeniqua Choo-Tjoe

Die Outeniqua Choo-Tjoe was 'n stoomtrein op die spoorlyn tussen George en Knysna.

Die roete gaan verby die mooiste natuurskoon aan die Tuinroete: Victoriabaai, die unieke brug oor die monding van die Kaaimansrivier, Leentjiesklip en Wildernis se strande, oor die Touwrivier, verby Groenvlei en oor die Knysna-strandmeer. Alhoewel die spoor gebou is vir die ekonomiese ontsluiting van die geïsoleerde dele van die gebied tussen George en Plettenbergbaai het die vervoer van toeriste langsamerhand net so belangrik as die vervoer van boomstompe geword.

Hierdie trajek van 68 km is op 17 Oktober 1928 deur die destydse minister van spoorweë en hawens, Charl Wynand Malan, geopen. Weens kwaai reën in Augustus 2006 het die spoorlyn so verspoel dat die spoorweg permanent gesluit is. Die spoorlyn het stilswyend in 'n unieke voetslaan- en fietsrypad ontwikkel en die logiese begin- en eindpunte daarvan is die destydse spoorweghaltes. Hulle is in die rigting van George na Knysna: Victoriabaai, Wildernis, Fairy Knowe, Serpentine, Duiwerivier, Rondevlei, Dennebos, Swartvlei, Bleshoender, Sedgefield, Ruigtevlei, Mielierug, Goukamma, Keytersnek, Belvedere en Brenton.

Tussen Victoriabaai en Wildernis is daar drie tonnels van onderskeidelik 35, 40 en 76m in lengte op die roete. Die kortste twee tonnels is ook die kortste tonnels op die hele netwerk van die Suid-Afrikaanse Spoorweë. (Die langste tonnel op die spoornetwerk van Suid-Afrika is die Hexton by De Doorns. Dit is 13 301m lank.)

Die stoomlokomotiewe wat tradisioneel gebruik was op die spoorlyn, was Klas 24-stoomlokomotiewe.




</doc>
<doc id="119398" url="https://af.wikipedia.org/wiki?curid=119398" title="Yaa Asantewaa">
Yaa Asantewaa

Yaa Asantewaa (c. 1840 – 17 Oktober 1921; uitgespreek /ˈjɑː ɑːsɑːn.teɪ.wə/) was die koningin-moeder van Ejisu in die Ashanti-ryk (wat nou deel van die hedendaagse Ghana is). Sy is aangestel deur haar broer Nana Akwasi Afrane Okpese, die "Ejisuhene" (heerser) van Ejisu. In 1900 het sy die Ashanti-rebellie, ook bekend as die Oorlog van die Goue Stoel of die Yaa Asantewaa-oorlog, teen Britse kolonialisme gelei.




</doc>
<doc id="119399" url="https://af.wikipedia.org/wiki?curid=119399" title="Giacomo Puccini">
Giacomo Puccini

Giacomo Antonio Domenico Michele Secondo Maria Puccini (22 Desember 1858 – 29 November 1901) was 'n Italiaanse komponis van hoofsaaklik opera. 

Die Italiaanse operakomponis se musikale styl word gekenmerk deur meesleurende melodieë en briljante orkestrasie wat ryk aan atmosfeer is en 'n sterk Impressionistiese inslag het. Giacomo Antonio Domenico Michele Secondo Maria Puccini is op 22 Desember 1858 in Lucca gebore. 

Hy het uit 'n musikale familie gekom, en sy vader, oupa en oupagrootjie was almal kerkmusiek. Die jong Puccini was koorknaap en later orrelis, en sy eerste komposisies was orrelimprovisasies. Op 18-jarige leeftyd het hy na ŉ opvoering van Verdi se "Aïda" besluit om operakomponis te word. In 1880 het hy onder Bazzini en Ponchielli aan die konservatorium in Milaan gestudeer, waar hy sy opleiding voltooi het met 'n orkeswerk "Capriccio sinfonico" (1883). 

In 1884 is Puccini se eerste opera, "Le villi", in Milaan opgevoer met die steun van 'n groep vriende onder leiding van die teksskrywer en komponis Arrigo Boito (1842- 1918). Die opera het die aandag getrek van die musiekuitgewer Giulio Ricordi (1840-1912), wat later Puccini se groot vriend en raadgewer sou word. 

Toe Puccini se tweede opera, "Edgar", in 1904 in La Scala in Milaan misluk het, het Ricordi hom na Bayreuth in Duitsland gestuur sodat hy na Wagner se "Die Meistersinger" "von Nürnberg" kon gaan luister. Die opvoering van Puccini se "Manon Lescaut" (1893) was die begin van 'n reeks operameesterstukke. Die teksskrywers was Giuseppe Giacosa (1847- 1906) en Luigi Illica (1857- 1919), 2 manne wat ook die tekste van "La Bohème" (1896), "Tosca" (1900) en "Madama" "Butterfly" (1904) gelewer het. "La Fanciulla del West" ("Die meisie van die Weste"; 1910) toon 'n sterk Impressionistiese invloed. 

Die première in New York is gelei deur "Arturo Toscanini" (1867-1957) en was 'n triomf. Sommige van sy melodieë het hulle lank reeds in die populêre kultuur gevestig, waaronder ""Nessun dorma"" uit Turandot, ""E lucevan le stelle"" uit Tosca en ""O mio babbino caro"" uit Gianni Schicchi. Anderhalf eeu nadat dit geskryf is, oorheers sy meesterwerke steeds die standaardrepertorium.

Hierna het Puccini ŉ soort operette, "La Rondine" (1917), en 3 eenakters, "II Tabarro" ("Die Mantel"), "Suor Angelica" en "Gianni" "Schicchi", onder die titel "II Trittico" ("Drieluik") gekomponeer. 

Voordat hy sy laaste opera, "Turandot", kon voltooi, is hy op 29 November 1924 na 'n keeloperasie in Brussel oorlede. Hy was een van die invloedrykste komponiste van die 19de en van die 20ste eeu. Sy werk word vandag nog gereeld in operahuise wêreldwyd opgevoer. 

Puccini se vernaamste operas en die datum waarop dit die eerste keer opgevoer is:




</doc>
<doc id="119400" url="https://af.wikipedia.org/wiki?curid=119400" title="Suzuki Hayabusa">
Suzuki Hayabusa

Die Suzuki Hayabusa (of GSX1300R) is 'n sportmotorfiets wat sedert 1999 deur Suzuki vervaardig word. Dit is onmiddellik aangeprys as die wêreld se vinnigste produksiemotorfiets, met 'n topspoed van 303 tot 312 km/h (188 tot 194 mpu).

In 2000 het vrese oor 'n Europese regulerende teenreaksie of invoerverbod, tot 'n informele ooreenkoms gelei tussen Japannese en Europese vervaardigers, om die topspoed van hul motorfietse tot 'n arbitrêre syfer te beperk. Die syfer wat deur die media aangehaal is vir die spoedooreenkoms was deurgaans 186 myl per uur, of rondom 300 km/h, afrondingsfoute ingereken. Hierdie syfer kan ook geraak word deur 'n aantal eksterne faktore, so ook die krag- en wringkragsyfers.

Die omstandighede waaronder hierdie beperking van krag gekom het, het daatoe gelei dat die 1999 Hayabusa se titel, ten minste tegnies, onaantasbaar was, aangesien geen daaropvolgende model vinniger kon wees, sonder om aan gepeuter te wees nie.

Dus, nadat die veel verwagte Kawasaki Ninja ZX-12R van 2000 slegs 6 km/h (4 mpu) te stadig was om die titel in te palm, kon die Hayabusa sy plek verseker as die vinnigste standaardproduksiefiets van die 20ste eeu. 

Behalwe vir sy spoed, is die Hayabusa deur baie resensente geprys vir sy algehele prestasie, in dat dit nie ander kwaliteite soos die hantering, betroubaarheid, geraas, brandstofekonomie of prys drasties kompromeer in die nastrewing van 'n enkele funksie nie. Jay Koblenz van die "Motorcycle Consumer News" het berig: "Ten spyte van die vermoë van die motorfiets om 190 mpu te haal, of die kwartmyl in onder 10 sekondes af te le, is dit nog steeds 'n motorfiets waardig van net oorweging. Die Hayabusa is Spoed in al sy glorie. Maar Spoed is nie al wat die Hayabusa is nie."

Die eerste geslag het 'n 1299 cc vloeistofverkoelde, inlynviersilinderenjin met sestien kleppe gedryf deur dubbelbonokaste. Hierdie opset, tegnologies alledaags vir daardie tyd, het 'n rekordstellende 129 kW (173 pk) op die krukas op grond van die grootste verplasing ooit in 'n sportfiets, en 'n geforseerde luginlaatstelsel wat koel lug onder druk in die silinders inforseer teen hoë spoed. Gekombineer met gesofistikeerde lugdinamika, het hierdie kragtige enjin die Hayabusa se topspoed ver bo die Honda CBR1100XX Blackbird gestoot met 'n beduidende sprong, in teenstelling met voorafgaande Suzuki-hipersportinskrywings. Die 1997 vergasser-CBR1100XX het die topspoed van die vorige rekordhouer, die Kawasaki Ninja ZX-11 van 1990, slegs naelskraaps verbeter.

Die Hayabusa se oorvloed krag teen enige enjinspoed maak die Hayabusa makliker om te ry, deur die bestuurder 'n groter ratkeuse te bied vir 'n gegewe spoed, en dus puik versnelling.

Die luginlate aan die voorkant van die hangende, afgeronde neus druk die frontale area weg van die koplamp, en dit, saam met die behoefte vir 'n smal frontale area, het 'n gestapelde koplamp en skerp hooflig agter 'n enkele lens genoodsaak. Verder het die behoefte om uiterste sleur te verminder teen hoë spoed bepaal dat die Hayabusa 'n geheel bolvormige, maar ook baie gekritiseerde, bakwerkontwerp het. Koblenz het opgemerk dat "nie-tradisionele stilering die belangrikste omstredenheid oor die Hayabusa veroorsaak." Gesien deur die oë van diegene wat dit oordeel aan sy skoonheid op die basis van sy funksies, of vir sommige meer tyd gegun word om gewoond te raak aan dit, blyk dit dat die fiets heelwat bewonderaars het. Die treffende tweekleur koper-en-silwer verfskema was net so geliefd deur sommige en gehaat deur ander, maar was suksesvol in die daarstelling van 'n heelnuwe vlagskipproduk wat 'n sterk indruk laat. Dus, terwyl dit lelik genoem is deur sommige in die pers, was hierdie aerodinamiese vorm juis die sleutel tot die Hayabusa se vermoë om rekordspoed te bereik.


</doc>
<doc id="119401" url="https://af.wikipedia.org/wiki?curid=119401" title="BMW R1150GS">
BMW R1150GS

Die BMW R1150GS en R1150GS Adventure is motorfietse wat vervaardig is deur BMW Motorrad van 1999 tot 2004. Daar was egter ook 'n beperkte lopie van 2006-modeljaar R1150GSA modelle. Die R1150GS modelle is deel van die BMW GS familie van dubbelsport of avontuurmotorfietse sedert 1981. Die fietse het 'n 1130 cc horisontaal-oorstaande plattweesilinderenjin en asaandrywing.


</doc>
<doc id="119402" url="https://af.wikipedia.org/wiki?curid=119402" title="Weermag">
Weermag

'n Weermag is die gesamentlike land-, see- en lugmag van 'n land. Die Suid-Afrikaanse Nasionale Weermag bestaan byvoorbeeld uit die Suid-Afrikaanse Leër (landmag), Suid-Afrikaanse Vloot (seemag), Suid-Afrikaanse Lugmag (lugmag), asook ander eenhede soos die Suid-Afrikaanse Militêre Gesondheidsdiens.

Moderne weermagte maak van gespesialiseerde toerusting gebruik. Voertuie soos tenks, vliegtuie en helikopters word dikwels ingespan.

Mense in 'n weermag word soldate genoem. 'n Soldaat kan 'n vrywilliger (iemand wat uit eie stoom aangesluit het) wees, of deur die regering gedwing is by die weermag aan te sluit (opgekommandeer vir diensplig). Vrywillige weermagte is geneig om kleiner, maar ook meer gespesialiseerd en betroubaar te wees. Gekommandeerde weermagte is groot, maar is dikwels minder betroubaar (dit is moeilik om iemand te dwing om sy lewe teen sy wil te waag). Sommige weermagte bestaan uit huursoldate, wat net vir die geld veg, en min of geen lojaliteit het teenoor die lande wat hulle in diens neem nie.

'n Weermag word hoofsaaklik vir drie redes gebruik:

'n Sekondêre doel van 'n weermag is werkskepping. In lande met 'n hoë werkloosheidsyfer word instellings soos die weermag soms gebruik om ongeskoolde arbeid in diens te neem. Die gevolg is dat so 'n weermag nie sy primêre funksies na behore kan uitvoer nie.



</doc>
<doc id="119405" url="https://af.wikipedia.org/wiki?curid=119405" title="Systraat Serenade">
Systraat Serenade

Systraat Serenade of SystraatSerenade is 'n vier-lid Afrikaanse musiekgroep van Durban. Die groep het in 2007 ontstaan. "Hier's Vandag", hul debuut musiekvideo is in Maart 2011 uitgereik en het lugtyd op MK-kanaal 324 op DStv gekry.

Die groeplede is:
Die groep tree ook soms op as 'n driestuk onder die naam "Sidestreet Serenade".




</doc>
<doc id="119406" url="https://af.wikipedia.org/wiki?curid=119406" title="Gioachino Rossini">
Gioachino Rossini

Gioachino Rossini (29 Februarie 1792 – 13 November 1868) was 'n Italiaanse komponis van hoofsaaklik opera. Hy was een van die invloedrykste komponiste van die 19de eeu. Sy werk word vandag nog gereeld in operahuise wêreldwyd opgevoer. Sommige van sy melodieë het hulle lank reeds in die populêre kultuur gevestig, waaronder ""Largo al factotum"" uit Barbier van Sevilla en ""Ouverture"" uit Guillaume Tell. Anderhalf eeu nadat dit geskryf is, oorheers sy meesterwerke steeds die standaardrepertorium.

Die Italiaanse komponis is veral vir sy komiese operas beroemd. Verskeie van sy skitterende opera-ouvertures word gereeld in konsertsale uitgevoer. Gioacchino Antonio Rossini is op 29 Februarie 1792 in Pesaro gebore. 

Sy ouers was aan rondreisende opera-groepe verbonde. Die jong Rossini het klavier, viool, tjello en die Franse horing leer speel en dikwels as seunsopraan opgetree. As 14-jarige het hy tjello, klavier en kontrapunt aan die Liceo Musicale in Bologna gestudeer en sy eerste opera, "Demetrio e Polibio" (opgevoer 1812), gekomponeer. 

Hy het veral die musiek van Haydn, Mozart en Cimarosa bestudeer en toe hy die Liceo in 1810 verlaat het, was nog 'n opera, "La cambiale di" "matrimonio" ("Die huweliksakte") voltooi, wat in 1812 met redelike welslae in Venesië opgevoer is. In 1812 het Rossini ook sy eerste opera vir die La Scala in Milaan geskryf. 

Die komedie "II signor Bruschino" (1813), die ernstige opera "Tancredi" (1813) en die uitbundige klug "L’'l taliana in Algeri" (1813) toon groot musikale vordering en is met soveel welslae opgevoer dat selfs La Scala sy operas verwelkom het. In 1815 het Domenico Barbaja (1778-1841) Rossini 'n kontrak aangebied ingevolge waarvan hy jaarliks 2 operas vir Barbaja se Napelse teaters moes lewer en die leiding van sy San Carlo-operageselskap in Napels moes oorneem. 

Hier het Rossini die gevierde sopraan Isabella Colbran (1785-1845) ontmoet, wat verskeie van die hoofrolle in sy operas vertolk het en met wie Rossini in 1819 getroud is. In 1815 het Rossini sy meesterstuk, "II barbiere de Siviglia" ("Die barbier van Sevilla") gekomponeer, 'n opera wat getuig van oorvloedige inspirasie wat volmaak afgerond is, en wat tot vandag gehore behaag. 

Die opera is binne slegs 16 dae deur Rossini voltooi. Die tragedie "Otello" (1816) en die klug "La cenerentola" ("Aspoestertjie") was ewe geslaagd, en "La gazza ladra" ("Die eksterdief"; 1817) was in Milaan 'n triomf. Die koel ontvangs van "Semiramide" (1823) het Rossini laat besluit om nie weer 'n enkele noot musiek vir sy landgenote te skryf nie. In 1824 het hy egter bestuurder van die Théâtre ltalien in Parys geword en die belangrikste operas uit die Paryse tydperk is "Le Comte" "Ory" ("Graaf Ory"; 1828) en "Guillaume Tell" ("Wilhelm Tell"; 1829), wat met groot toejuiging begroet is. 

In 1829, toe hy skaars 37 jaar oud was, het Rossini besluit om op te hou komponeer. Vir die oorblywende 38 jaar van sy lewe het hy enkele godsdienstige stukke soos die "Stabat Mater" (1842) en die "Petite" "messe solennelle" (1863) geskryf, en verder slegs toevallige werkies. Hy is op 13 November 1868 in Passy, Frankryk, oorlede.

Deur sy versiering van die melodiese lyn was Rossini die ware skepper van die "bel canto"-styl, terwyl sy lewendige ensembles en die gebruik van die sogenaamde Rossini-crescendo, veral in finales, aan die orkes sy regmatige plek besorg het. Veral sedert die vyftigerjare is vergete Rossini-operas weer op die planke gebring.

Rossini se vernaamste operas en die datum waarop dit die eerste keer opgevoer is:




</doc>
<doc id="119409" url="https://af.wikipedia.org/wiki?curid=119409" title="Bonokas">
Bonokas

Bonokas, algemeen afgekort as BNA of OHC, is 'n enjinklepmeganisme waar die nokas van 'n binnebrandenjin binne die silinderkoppe ("bo" die suiers en ontbrandingskamers) geplaas is, en waardeur die kleppe op 'n meer direkte wyse aandryf word in vergelyking met oorhoofse kleppe (OHV) en stootstange.

Enkelbonokas (EBNA of SOHC ) is 'n ontwerp waarin 'n enkele nokas binne die silinderkop geplaas is. In 'n inlynenjin, beteken dit daar is een nokas in die kop, terwyl in 'n enjin met meer as een silinderkop, soos 'n V-enjin of 'n horisontaal-gekantelde enjin (bokser of platenjin), daar twee nokaste is: een per silinderbank.

In die EBNA-ontwerp, werk die nokas direk op die kleppe, tradisioneel via bakkievormige klepligters; of via 'n tussenganger kantelarm. EBNA-silinderkoppe is oor die algemeen goedkoper om te vervaardig as dubbelbonokas (DBNA)-silinderkoppe.

'n Dubbelbonokas (DBNA of DOHC) klepwerkuitleg word gekenmerk deur twee nokaste wat binne die silinderkop geleë is, waar een die inlaatkleppe en die ander die uitlaatkleppe bewerk. Hierdie ontwerp verminder klepwerktraagheid meer as wat die geval is met 'n SOHC-enjin, aangesien die kantelarms kleiner of selfs uitgeskakel word. 'n DBNA-ontwerp laat ook 'n wyer hoek toe tussen die inlaat- en uitlaatkleppe as wat EBNA-enjins doen. 

Getande tydreëlbande, van rubber en kevlar gemaak, word algemeen gebruik om bonokasenjins se tyd te reël. In vergelyking met ander nokasstelsels, het tydreëlbande lae ontwerp-, ingenieurs- en produksiekoste, lae geraas, lae massa (en gevolglik lae traagheid), lae ruimtevereistes, en geen behoefte aan smering nie.


</doc>
<doc id="119410" url="https://af.wikipedia.org/wiki?curid=119410" title="Schmarrn">
Schmarrn

Die Duitse term Schmarrn (in Suid-Duitse dialekte oorgelewer vanaf die 16de eeu en verwant aan "schmieren" "smeer"; in die Swabiese en Badiese kookkuns ook "Kratzete" genoem) verwys na bepaalde meelkosdisse in die Beierse en Oostenrykse kookkuns waar 'n deegmassa tydens die bereiding met 'n lepel of ander kookwerktuig in klein stukkies getrek en vermeng word.

Meestal word die term vir soet meelkosdisse gebruik waarvan die bekendste variante "Kaiserschmarrn" ('n soort pannekoek wat met pruime bedien word), "Semmelschmarrn" (afgelei van die Suid-Duitse term vir rolletjie, "Semmel", bestaande uit rolletjies wat in dun snye gesny word) en "Grießschmarrn" (wat van koringgriesmeel berei word) is. 'n Souterige uitsondering is "Kartoffelschmarrn" wat van aartappels berei en as bykos vir vleisgeregte bedien word.

In die omgangstaal word "Schmarrn" ook as sinoniem vir "onsin" gebruik.


</doc>
<doc id="119411" url="https://af.wikipedia.org/wiki?curid=119411" title="Leër">
Leër

'n Leër is die gedeelte van 'n land se weermag wat op die grond veg. Dus 'n landmag, in teenstelling met die lugmag of seemag.

'n Leër kan uit soldate te voet (infanterie) en soldate te perd (kavallerie) bestaan. Vanaf die 14de eeu is vuursteun (artillerie) bygevoeg. Ná die Eerste Wêreldoorlog is perde nie meer in gevegte ontplooi nie. Hul taak is hoofsaaklik deur tenks en pantservoertuie oorgeneem, wat die moderne kavallerie vorm.



</doc>
<doc id="119413" url="https://af.wikipedia.org/wiki?curid=119413" title="Grüner Veltliner">
Grüner Veltliner

Grüner Veltliner [vɛltˈliːnɐ] of [fɛltˈliːnɐ]), soms ook Weißgipfler genoem, is 'n wit wynkultivar wat meestal in die droë styl gemaak word. Dit is die belangrikste kultivar in Oostenryk en word sodoende in die buiteland dikwels as die Alperepubliek se nasionale kultivar beskou. Die druiwesoort word hoofsaaklik in die deelstaat Neder-Oostenryk verbou, en hier veral in die Weinviertel, 'n streek waar dit optimaal by die bestaande klimaat- en ander toestande aangepas kan word.

Grüner Veltliner het sy oorsprong vermoedelik in 'n kruising van Traminer (aan vaderskant) en St. Georgen (aan moederskant). Die laasgenoemde druiwesoort is eers in 2000 in St. Georgen, 'n nedersetting in die Leitha-bergreeks (deelstaat Burgenland), herontdek.

Grüner Veltliner-witwyn is geurig, met vrugte- en pepergeure. Volgens die DAC-verordening mag wyne, wat uit die kultivar gemaak word, bemark word as Weinviertel DAC, Traisental DAC, Kremstal DAC, Kamptal DAC und Leithaberg DAC.


</doc>
<doc id="119414" url="https://af.wikipedia.org/wiki?curid=119414" title="Wiener Secession">
Wiener Secession

Die Wiener Secession is 'n vereniging van progressiewe beeldende kunstenaars wat uit ontevredenheid oor die heersende konserwatiewe kunsbedryf in 1897 (in die tydperk van die Fin de siècle) in die Oostenrykse hoofstad Wene in die lewe geroep is. As eerste president het die skilder Gustav Klimt gefungeer. Die vereniging se amptelike nuusblad was "Ver Sacrum" ("Heilige Lente").

Die Weense variant van die Jugendstil word, na aanleiding van die Secession, ook Secession-styl of Weense Jugendstil genoem.


</doc>
<doc id="119417" url="https://af.wikipedia.org/wiki?curid=119417" title="Ha Seok-jin">
Ha Seok-jin

Ha Seok-jin (Koreaans: 하석진; * 5 Maart 1982 in Seoul, Suid-Korea) is 'n Suid-Koreaanse akteur.



</doc>
<doc id="119420" url="https://af.wikipedia.org/wiki?curid=119420" title="Altruïsme">
Altruïsme

Altruïsme of selfloosheid is 'n beginsel of praktyk waarvolgens ander se welsyn op die hart gedra word. Altruïsme of selfloosheid is die teenoorgestelde van selfsug. Die woord is deur die Franse filosoof Auguste Comte as "altruisme" geskep, 'n antoniem van egoïsme. Hy het dit van die Italiaanse "altrui" afgelei wat oorspronklik uit die Latynse "alteri" afgelei is, en wat "ander mense" of "iemand anders" beteken".

Altruïsme gaan in wese oor die omgee vir die welsyn van ander en die stappe om hulle te help.

Marcel Mauss se boek "The Gift" bevat 'n aantekening wat die ontwikkeling van die idee rondom aalmoese (en uiteindelik ook altruïsme) beskryf. Hy skryf:

Vrygewigheid is 'n verpligting, want Nemesis wreek die armes en die gode oor die oorvloed van geluk en rykdom van sekere mense wat veronderstel is om dit weg te gee.

In die wetenskap van etologie (die studie van dieregedrag), en meer algemeen in die studie van sosiale evolusie, verwys altruïsme na gedrag deur 'n individu wat die fiksheid van 'n ander individu bevorder terwyl die fiksheid van die individu benadeel word.

Van die voorgestelde meganismes is:


Hierdie verklarings impliseer nie dat mense altyd bewustelik bereken hoe om hulle inklusiewe fiksheid te bevorder wanneer hulle altruïstiese dade doen nie. Evolusie self het sielkundige meganismes soos emosies gevorm wat altruïstiese gedrag bevorder.

Die altruïs kan sy voordele laat toeneem en nadele (koste) laat afneem deur meer altruïsties teenoor sekere groepe te wees. Volgens navorsing is mense meer altruïsties teenoor verwantes as nieverwantes, teenoor vriende as vreemdelinge, teenoor aantreklike as onaantreklike individue, teenoor nie-mededingers as mededingers, en teenoor lede van die ingroep as lede van uitgroepe.

Volgens die selektiewe beleggingsteorie het naby sosiale verbintenisse en die geassosieerde emosionele, kognitiewe en neurohormonale meganismes ontwikkel ten einde langtermyn, hoëkoste altruïsme tussen diegene te fasiliteer wat vir oorlewing en reproduktiewe sukses van mekaar afhanklik is.

Daar is probleme met betrekking tot die vroeë evolusiefase van altruïsme. Die eerste emosioneel empatiese individu sou, indien dit 'n genetiese eienskap was, prakties deur die uitbuiting van voorafbestaande nie-empatiese uitgewis word. Die eerste empatiese individu sou basies elke keer uitgebuit word wanneer 'n ander individu op die regte tyd op die regte plek was om van sy altruïsme misbruik te maak.

Jorge Moll en Jordan Grafman, neurowetenskaplikes aan die Nasionale Instituut van Gesondheid en LABS-D'Or-hospitaalnetwerk (J.M.) het die eerste bewyse van die neurale basis vir altruïstiese vrygewigheid verskaf. In hulle navorsing wat in 2006 gepubliseer is, het hulle aangetoon dat suiwer geldelike belonings sowel as liefdadigheidskenkings die mesolimbiese beloningspad aktiveer, 'n primitiewe deel van die brein wat gewoonlik op voedsel en seks reageer. Wanneer vrywilligers ander se belange egter ver bo hulle eie stel deur liefdadigheidskenkings te maak, is nog 'n breinbaan selektief geaktiveer: die subgenuale korteks/septale streek. Hierdie strukture is intiem verwant aan sosiale verknogtheid en verbintenisse in ander spesies. Die eksperiment het daarop gedui dat altruïsme nie 'n verhewe morele eienskap was wat selfsugtige drange onderdruk nie, maar in werklikheid inherent aan die brein is, permanent en aangenaam.

Die Internasionale Ensiklopedie van Geesteswetenskappe omskryf "sielkundige altruïsme "as "'n motiveringstaat wat daarop gerig is om 'n ander se welsyn te bevorder".

Die vraag is al geopper of mense werklik tot sielkundige altruïsme in staat is. Aangesien altruïsme in baie gevalle uiteindelik die self bevoordeel, word die selfloosheid van altruïstiese dade bevraagteken. Daniel Batson is 'n sielkundige wat vier hoofmotiewe vir altruïsme geïdentifiseer het: altruïsme om uiteindelik die self te bevoordeel (egoïsme), om uiteindelik die ander persoon te bevoordeel (altruïsme), om 'n groep te bevoordeel (kollektivisme), of om 'n morele beginsel te handhaaf (prinsiplisme). Altruïsme wat uiteindelik op selfsugtige wins gemik is, word dus van selflose altruïsme onderskei, maar die algemene gevolgtrekking is dat empatie-gedrewe altruïsme opreg selfloos kan wees. Die "empatie-altruïsmehipotese "gaan basies daaroor dat sielkundige altruïsme wel bestaan en deur die empatiese begeerte geaktiveer om iemand te help wat swaarkry. Helpende gedrag word vanaf sowat twee jaar oud by mense gesien, wanneer 'n kleuter in staat is om subtiele emosionele leidrade te verstaan.

Navorsing toon dat mense meer geneig is om iemand in nood te help as hulle persoonlik daarvoor verantwoordelik voel om die persoon se nood te verlig. Navorsing toon ook dat die hoeveelheid omstanders wat nood of lyding waarneem, die waarskynlikheid van hulpverlening beïnvloed (die "Omstandereffek"). Groter hoeveelhede omstanders laat individuele gevoelens van verantwoordelikheid afneem. 'n Getuie met 'n hoë empatiese besorgdheid sal egter geneig wees om persoonlike verantwoordelikheid te aanvaar, ongeag die hoeveelheid omstanders.

Daar is al baie studies oor die uitwerking van vrywilligersdiens (as vorm van altruïsme) op geluk en gesondheid gedoen, en daar is bevind dat daar 'n sterk ooreenkoms tussen vrywilligheidsdiens en huidige en toekomstige gesondheid en geluk bestaan. Dit is belangrik om daarop te let dat, alhoewel navorsing die idee ondersteun dat altruïstiese dade tot geluk lei, dit ook omgekeerd werk—gelukkiger mense is ook meer welwillend. Die verhouding tussen altruïstiese gedrag en geluk is dus wederkerig.

"Sosioloë bemoei hulle lank reeds met die wyse waarop 'n goeie samelewing gebou word" ("Altruism, Morality, and Social Solidarity". Amerikaanse Sosiologiese Vereniging (ASA).). Die ASA gee ook hierdie erkenning aan Openbare sosiologie: "Die intrinsieke wetenskap, beleid en openbare relevansie van hierdie ondersoekveld in die daarstelling van 'goeie samelewings' is onbetwisbaar." ("Altruism, Morality, and Social Solidarity" ASA). Hoe altruïsme geskep, georganiseer en uitgevoer word, en waardeur dit op groepsvlak gemotiveer word, is 'n fokusarea wat sosioloë ondersoek sodat hulle kan teruggee aan die groepe wat bestudeer word en sodoende "'n goeie samelewing" kan bou.

Patologiese altruïsme vind plaas wanneer altruïsme tot ongesonde uiterstes gevoer word, en daartoe lei dat óf die altruïstiese persoon benadeel word, óf die goedbedoelde dade meer kwaad as goed veroorsaak.

Voorbeelde sluit in depressie en uitbranding by veral professionele gesondheidswerkers, 'n ongesonde fokus op ander persone ten koste van 'n individu se eie behoeftes, die opgaar van diere en oneffektiewe filantropiese en maatskaplike programme wat die situasies wat hulle veronderstel is om te verbeter, uiteindelik vererger.

So te sê alle wêreldgodsdienste bevorder altruïsme as 'n baie belangrike morele waarde. Boeddhisme, die Christendom, Hindoeïsme, Islam, Djainisme, Judaïsme and Sikhisme, ens., lê besondere klem op altruïstiese sedes.

Daar bestaan 'n wye verskeidenheid filosofiese sienings van die mens se verpligting of motivering om altruïsties op te tree. Voorstanders van etiese altruïsme beweer dat individue moreel verplig is om altruïsties op te tree. Die teenoorgestelde siening, etiese egoïsme, voer aan dat morele agente altyd in hulle eie belang moet optree. Etiese altruïsme sowel as etiese egoïsme vorm 'n kontras met utilitarisme waarvolgens elke agent se optrede ten doel moet hê om die doelmatigheid van hulle funksie en die voordele vir hulleself en hulle medemens te maksimaliseer.




</doc>
<doc id="119425" url="https://af.wikipedia.org/wiki?curid=119425" title="Kongres van Wene">
Kongres van Wene

Die Kongres van Wene was 'n byeenkoms vanaf November 1814 tot Junie 1815 van ambassadeurs uit verskeie Europese lande. Die doel van die kongres was om vrede in Europa te bevorder ná die oorloë van die Franse Rewolusie en van die Napoleonse tydperk (1789-1815). Die hoofoogmerke van die kongres was om die "status quo" in Europa te herstel soos in die voor-Napoleontiese era en alle tekens van die opkomende nasionalisme en liberalisme uit te wis. Die voorsitter van die kongres was die buitelandse minister van Oostenryk, Klemens von Metternich.

Ten eerstens is net die vier groot Europese lande verteenwoordig – die Verenigde Koninkryk, Pruise, Oostenryk en Rusland. Daarna is die herstelde Franse monargie deur Talleyrand ook verteenwoordig. Die vrede is deur hierdie vyf lande en ook, Spanje, Portugal en Swede bekragtig. Verskeie kleiner Europese lande is ook teenwoordig, maar hulle het nie die vrede onderteken nie.

Die belangrikste territoriale nedersettings van die verdrag was soos volg:

Die kongres het die slawehandel veroordeel en ook 'n protokol vir internasionale diplomasie ingestel. 


</doc>
<doc id="119427" url="https://af.wikipedia.org/wiki?curid=119427" title="Zweigelt">
Zweigelt

Zweigelt (soms ook Blauer Zweigelt, Rotburger of Zweigeltrebe genoem) is 'n rooiwynkultivar wat in 1922 in Oostenryk uit twee outochtone druiwesoorte nuut geteel is. Die kultivar is intussen die belangrikste soort rooiwyn in Oostenryk.

Die naamgewer vir die Zweigelt-kultivar was Friedrich Zweigelt (1888–1964), die latere direkteur (1938–1945) van die Federale Navorsingsinstituut en Skool vir Wyn-, Vrugte- en Tuinbou in Klosterneuburg (deelstaat Neder-Oostenryk). Die kultivar was 'n kruising van St. Laurent en Blaufränkisch wat deur Zweigelt "Rotburger" genoem is - 'n samestelling van die kleur rooi (Duits: "rot") en die plek van oorsprong, Klosterneuburg. Eers in 1975 is die kultivar danksy die inisiatief van Lenz Moser en volgens die verordening oor kultivars van gehalte hernoem tot Zweigelt.

Die meeste Oostenrykse wynmakers het intussen oorgeskakel na die nuwe naam, alhoewel die oorspronklike benaming nog op enkele etikette verskyn.


</doc>
<doc id="119430" url="https://af.wikipedia.org/wiki?curid=119430" title="Klosterneuburg">
Klosterneuburg

Klosterneuburg is 'n stad in die distrik Tulln van die Oostenrykse deelstaat Neder-Oostenryk met 'n bevolking van 26 750 (soos op 1 Januarie 2016). Die stad, wat net buite die Oostenrykse hoofstad Wene aan die Donau se regteroewer in die Wienerwald-bosgebied geleë is, staan veral bekend vir die Augustyne-klooster "Stift Klosterneuburg" en sy beroemde Verdun-altaar van 1181 wat as een van die belangrikste kunswerke uit die Middeleeue beskou word. Die klooster se wyngoed - die oudste in Oostenryk - dateer uit die vroeë 12de eeu.


</doc>
<doc id="119431" url="https://af.wikipedia.org/wiki?curid=119431" title="TRAPPIST-1">
TRAPPIST-1

TRAPPIST-1, ook bekend as 2MASS J23062928-0502285, is ’n baie koel dwergster sowat 39 ligjare van die Aarde af in die sterrebeeld Waterdraer.

’n Span sterrekundiges onder leiding van Michaël Gillon van die Institut d’Astrophysique et Géophysique aan die Universiteit van Luik in België het TRAPPIST (Transiting Planets and Planetesimals Small Telescope) by die La Silla-sterrewag in Chili gebruik om die ster waar te neem en na eksoplanete te soek. 

Deur oorgang-fotometrie het hulle aanvanklik drie aardgrootte-planete ontdek wat om die ster wentel; die binneste twee het ’n sinchroniese rotasie, terwyl die buitenste een blykbaar in die ster se bewoonbare sone of net daarbuite lê. Die span het hul waarnemings van September tot Desember 2015 bekendgemaak en hul bevindings in die Mei 2016-uitgawe van die tydskrif "Nature" gepubliseer.

Op 22 Februarie 2017 het sterrekundiges aangekondig nog vier aardgrootte-eksoplanete is om TRAPPIST-1 ontdek. Benewens die TRAPPIST-teleskoop is onder meer die Baie Groot Teleskoop en Nasa se Spitzer-ruimteteleskoop gebruik, en so is die totaal op sewe te staan gebring. Hiervan kom minstens drie in die ster se bewoonbare sone voor. Die ander kan moontlik ook bewoonbaar wees (vloeiende water op hul oppervlak hê).

Die ster in die middel van die stelsel is in 1999 ontdek tydens die Two Micron All-Sky Survey (2MASS). Dit is in die daaropvolgende katalogus opgeneem as "2MASS J23062928-0502285". Die syfers verwys na die ster se regte klimming en deklinasie, dus sy posisie in die lug, en die "J" na die huidige epog in die sterrekunde.

Die naam "TRAPPIST-1" kom van die feit dat die ster se eksoplanete die eerstes is wat deur die TRAPPIST-teleskoop ontdek is. Die akroniem gedenk ook die Katolieke Trappiste-godsdiensorde en die Trappistebier wat dit vervaardig, hoofsaaklik in België.

Die name van die planete is in die volgorde waarin hulle ontdek is. Die letter "b" word tradisioneel bygevoeg vir die eerste planeet wat om ’n spesifieke ster ontdek word, "c" by die tweede een en so aan. In TRAPPIST-1 se geval is die eerste drie wat ontdek is "b", "c" en "d" genoem, volgens toenemende wentelperiodes, en die tweede groep "e" tot "h"; laasgenoemde is die verste planeet. 

TRAPPIST-1 is ’n rooidwerg met ’n massa van sowat 8% en ’n radius van 11% van dié van die Son; dit is min of meer so groot soos Jupiter. Sy temperatuur is 2 550 K en dit is minstens 500 miljoen jaar oud. Die Son is in vergelyking sowat 4,6 miljard jaar oud en het ’n temperatuur van 5 778 K.

TRAPPIST-1 se ligsterkte is sowat 0,04% van dié van die Son, waarvan die grootste deel in die infrarooispektrum uitgestraal word. Vanweë dié lae luminositeit kan die ster tot 12 biljoen jaar lank bestaan. Dit is metaalryk – sowat 109% soveel as die Son.

In Februarie 2017 het sterrekundiges aangekondig die planetêre stelsel bestaan uit sewe aardgrootte-planete, waarvan minstens drie (e, f en g) in die bewoonbare sone voorkom. Vyf van die planete (b, c, e, f en g) is omtrent so groot soos die Aarde en twee (d en h) se grootte is tussen dié van Mars (waarvan die deursnee sowat die helfte van die Aarde s’n is) en die Aarde. Die totale massa van die binneste ses planete is sowat 0,02% van TRAPPIST-1 s'n, soortgelyk aan dié van Jupiter se Mane van Galilei – dit kan daarop dui dat hul vormingsgekiedenis ooreenstem.

Al sewe planete van TRAPPIST-1 is in wentelbane wat veel kleiner as Mercurius s’n om die Son is. Die afstand tussen die wentelbane van TRAPPIST-1b en TRAPPIST-1c is net 1,6 keer die afstand tussen die Aarde en die Maan. Die planete behoort goed sigbaar van mekaar af te wees en sal waarskynlik in sommige gevalle groter lyk as die Maan van die Aarde af. ’n Jaar op die planeet die naaste aan die ster is net 1,5 aarddae lank, op die tweede planeet 2,4 aarddae en op die sesde planeet 12,3 aarddae; die data oor die verste planeet is minder seker vasgestel op sowat 20 dae, omdat nog net een volle omwenteling waargeneem is. 

Al sewe planete het dalk ’n sinchroniese rotasie, wat lewe minder waarskynlik, maar nie onmoontlik maak nie. Planete met ’n sinchroniese rotasie se temperatuurverskil tussen die permanent verligte kant en die permanent donker kant is baie groot en dit kan baie sterk winde veroorsaak wat om die planete waai. Die beste plek vir lewe sal naby die gematigde skemerstreke tussen dié twee uiterste kante wees. 

Die wentelbane van planete b tot g is feitlik in wentelresonansie, met relatiewe periodes van onderskeidelik sowat 24/24, 24/15, 24/9, 24/6, 24/4 en 24/3. Dit is die langste bekende ketting van amper-resonante eksoplanete en is vermoedelik die gevolg van wisselwerkings tussen die planete toe hulle in die protoplanetêre skyf nader aan die ster geskuif het nadat hulle aanvanklik verder weg gevorm het.

Nog ’n aspek wat in ag geneem moet word, is dat rooidwerge gereelde, intense opvlammings ondervind wat moontlik die atmosfeer van enige planeet in so ’n klein wentelbaan kon vernietig het. Verder het ’n X-straalstudie getoon die planete word onderwerp aan genoeg X-straal- en ekstreme ultraviolet-uitstralings dat dit hul primêre en dalk sekondêre atmosfeer aansienlik kon verander het.





</doc>
<doc id="119434" url="https://af.wikipedia.org/wiki?curid=119434" title="Posseëls en posgeskiedenis van Betsjoeanaland">
Posseëls en posgeskiedenis van Betsjoeanaland

Die eerste Betsjoeanaland Protektoraat posseëls wat in gebruik geneem is, was in 1888 met "Protectorate"  oorgedrukte seëls van Betsjoeanaland (sommige oorgedruk op Britse seëls en 'n paar spesifiek uitgereik vir die kolonie). In 1889 is 'n ½ -pennieseël van die Kaap die Goeie Hoop oorgedruk as "Bechuanaland / Protectorate".

Van 1897 tot 1925 is vele meer Britse seëls oordruk met die protektoraat se naam in verskillende uitlegte. In 1910 is 'n 6-pennieseël van Transvaal ook oordruk; maar al was dit bedoel vir fiskale gebruik, is posgebruik ook bekend.

Die eerste seëls met die amptelike inskripsie "Bechuanaland Protectorate" het in 1932 verskyn. Die 12 waardes, wat gewissel het van ½d tot 10 sjielings, het almal dieselfde ontwerp gebruik; 'n groep beeste langs 'n kremetartboom, daarbo 'n portret van Koning George V. Die gewone Silwer Jubileum-uitgawe het in 1935 verskyn.

'n Kroningsuitgawe verskyn in 1937 en 'n vastereeks in 1938 met die portet van Koning George VI, wat sy vader vervang het op die 1932-reeks.

Die protektoraat se Vredesuitgawe van 1945 is vervaardig deur die oordruk van "Bechuanaland" op Suid-Afrikaanse Vredeseëls. Seëls is ook uitgereik vir die Koninklike besoek van 1947, en vir die gewone omnibusstelle van die tydperk.

Standaard Statebond omnibusuitgifte verskyn tot onafhanklikheid, saam met 'n uitgif op 1 Junie 1966 ter herdenking van die 25ste jaar van die "Bechuanaland Pioneers and Gunners".

Vanaf 30 September 1966 word die Protektoraat die Republiek van Botswana en seëls van daardie tyd was gemerk as "Botswana".


</doc>
<doc id="119436" url="https://af.wikipedia.org/wiki?curid=119436" title="Posseëls en posgeskiedenis van Eswatini">
Posseëls en posgeskiedenis van Eswatini

Hierdie is 'n opname van die posseëls en posgeskiedenis van Eswatini.

Die eerste seëls van Eswatini was oorgedrukte seëls van Transvaal uitgereik op 18 Oktober 1889.



</doc>
<doc id="119437" url="https://af.wikipedia.org/wiki?curid=119437" title="Posseëls en posgeskiedenis van Lesotho">
Posseëls en posgeskiedenis van Lesotho

Hierdie is 'n opname van die posseëls en posgeskiedenis van Lesotho, voorheen bekend as Basoetoeland.

Die eerste seëls van Basoetoeland was die vastereeks uitgereik in 1933. Dit was 'n stel van tien seëls, almal met die dieselfde ontwerp: 'n uitbeelding van Koning George V en die Nylkrokodil teen 'n bergagtergrond.

Lesotho het deelgeneem aan die Britse Statebond 1935 Silwer Jubilee-omnibusuitgifte en die 1937 Kroning-omnibusuitgifte. In 1938 is 'n nuwe vastereeks uitgereik, identies aan die eerste reeks van Koning George V, maar met die portret van George VI. Hierdie reeks het uit elf seëls bestaan.

In 1945 is die "Victory"-seëls van Suid-Afrika oordruk met Basutoland.

Die eerste seëls van die onafhanklike Lesotho is uitgereik op 4 oktober 1966. Op 1 November daardie jaar, is die 1961–1963 stel van Basoetoeland oordruk met "LESOTHO". In 1979 is die geldeenheid verander van die Suid-Afrikaanse rand na lisente (s) en die maloti (m). In 1980–1981 is die destydse 1976–1978 vastereeks oordruk met die nuwe geldeenheid, en dit het 'n wye verskeidenheid foute opgelewer (soos toeslag verdubbeling, albino bybetalings, omgekeerde bybetalings, ens.) en seëls met tweede en derde verskillende bybetalings.


</doc>
<doc id="119438" url="https://af.wikipedia.org/wiki?curid=119438" title="V-enjin">
V-enjin

'n V-enjin is 'n algemene uitleg vir 'n binnebrandenjin. Die silinders en suiers is in ooreenstemming, in twee afsonderlike vlakke of "banke", sodat hulle soos 'n "V" lyk wanneer dit langs die as van die krukas beskou word. Die V-uitleg verminder gewoonlik die algehele enjinlengte, -hoogte en -massa in vergelyking met 'n ekwivalente inlynuitleg.

V-enjins is oor die algemeen meer kompak as reguitenjins met silinders van dieselfde afmetings en aantal. Hierdie effek verhoog met die aantal silinders in die enjin; daar is geen merkbare verskil in die algehele grootte tussen V-tweelinge en reguit-tweelingenjins nie, terwyl V8-enjins baie meer kompak is as inlynagt-enjins.

Verskeie silinderbankhoeke van Vee word gebruik in verskillende enjins, en afhangende van die aantal silinders, kan daar hoeke wees wat beter werk vir stabiliteit as ander. Baie smal hoeke van Vee kombineer 'n paar van die voordele van die V-enjin en die inlynenjin (hoofsaaklik in die vorm van kompaktheid) sowel as nadele; die konsep is 'n ou een, gepionier deur Lancia se V4-enjin in die 1920's, maar dit is onlangs herontwerp deur die Volkswagen Groep met hul VR6-enjins, wat eintlik 'n kombinasie van 'n V- en 'n inlynuitleg is.

Sommige V-konfigurasies is goed-gebalanseerd en glad, terwyl ander minder vlot loop as hul ekwivalente reguit eweknieë. V8s met 'n kruisvlakkrukas kan maklik gebalanseer word deur slegs die gebruik van teengewigte. V12s, wat in effek twee inlyn-6 enjins wat saam getroud is, is ten volle gebalanseerd; as die V-hoek 60° vir 'n 4-slag, of 30° vir 2-slag is, vuur hulle ook selfs eweredig. Ander, soos die V2, V4, V6, flatplane V8, V10, V14 en V18 enjins toon verhoogde vibrasie en vereis oor die algemeen balanseeraste of verdeelde krukasse.


</doc>
<doc id="119439" url="https://af.wikipedia.org/wiki?curid=119439" title="Enkelsilinderenjin">
Enkelsilinderenjin

'n Enkelsilinderenjin is 'n basiese suierenjinuitleg van 'n binnebrandenjin. Dit word dikwels gesien op motorfietse, motorriekshas, bromponies, veldrenfietse, "dirt bikes", "go-karts" en radio-beheerde modelle, en het baie gebruike in draagbare gereedskap en tuinmasjinerie. Sommige enkelsilinder motors en trekkers was in die vorige eeu beskikbaar, maar is deesdae baie skaars as gevolg van die vinnige ontwikkeling in enjintegnologie.


</doc>
<doc id="119440" url="https://af.wikipedia.org/wiki?curid=119440" title="Trappiste">
Trappiste

Die Orde van Cisterciënsers van die Streng Observansie (O.C.S.O.: "Ordo Cisterciensis Strictioris Observantiae") is ’n Katolieke godsdiensorde van peinsende kloosterlinge wat die "Regula Benedicti" volg. Hulle is ’n tak van die Orde van Cisterciënsers (Bernardyne) en word gewoonlik Trappiste genoem.

Daar is sowat 170 Trappistekloosters in die wêreld, wat ’n tuiste bied vir omtrent 2 100 monnike en 1 800 nonne.

Die orde se naam is afgelei van La Trappe-abdy (of "La Grande Trappe") in die Franse provinsie Normandië. ’n Hervormingsbeweging het in 1664 hier begin uit reaksie teen die verslapping van praktyke in baie Cisterciënsiese kloosters. Die hervorming is gelei deur Armand Jean le Bouthillier de Rancé, ’n leek wat tussen 1660 en 1662 amptelik by die abdy aangesluit en in 1663 die ab daarvan geword het. In 1892 het die hervormde "Trappiste" weggeskeur van die Orde van Cisterciënsers en met die goedkeuring van die pous ’n onafhanklike orde gestig.

Die Trappiste lewe volgens die "Regula Benedicti" van sint Benedictus, wat in die 6de eeu geskryf is en waarin die ideale en waardes van ’n kloosterlewe uiteengesit word.

"Streng observansie" dui op die Trappiste se doel om die "Regula Benedicti" streng te volg en die drie geloftes af te lê wat daarin uitgestippel word: stabiliteit, lojaliteit aan die kloosterlewe en gehoorsaamheid. Sint Benedictus se aandrang op min praat het in ’n mate ’n invloed op hul lewenswyse, hoewel hulle nie ’n gelofte van stilte aflê soos dikwels geglo word nie. Trappiste praat gewoonlik net wanneer dit nodig is; ’n geklets word dus sterk ontmoedig. Volgens sint Benedictus versteur ’n gepraat ’n dissipel se stilte en ontvanklikheid, en dit kan hom in die versoeking lei om sy eie wil te volg in plaas van dié van God. ’n Gepraat wat lei tot onwelwillende vermaak en gelag, word as boos beskou en is verbode. 

’n Trappiste-gebaretaal, wat verskil van ander vorme van kloostergebaretaal, het ontwikkel sodat praat onnodig is. Maaltye word gewoonlik in algehele stilte genuttig omdat lede van die orde veronderstel is om na ’n voorlesing te luister.

Trappiste eet nie die vleis van "vierpotige diere" nie, maar wel vis. Hul maaltye bestaan hoofsaaklik uit "groente, bone en graanprodukte".



</doc>
<doc id="119446" url="https://af.wikipedia.org/wiki?curid=119446" title="Trappistebier">
Trappistebier

Trappistebier, of kortweg Trappist, is bier wat deur die Trappiste, ’n monnike-orde van die Cisterciënsers, verbou word. Dit is nie die naam van ’n biersoort nie, soos dikwels gedink word, maar ’n omskrywing van die herkoms. 

Daar is tans 11 Trappistebrouerye wêreldwyd: ses in België, twee in Nederland, en een elk in Oostenryk, die VSA en Italië.


</doc>
<doc id="119447" url="https://af.wikipedia.org/wiki?curid=119447" title="Toektoek">
Toektoek

'n Toektoek (ook: "tuktuk") is 'n openbare vervoermiddel wat grootliks in Asiatiese lande en veral in Thailand voorkom. Dit is 'n gemotoriseerde riksja waarin 'n aantal passasiers vervoer kan word. Vir die aandrywing word meestal 'n tweeslagenjin gebruik wat 'n karakteristieke toek-toekklank voortbring. Daarmee is die naam meteens verklaar.

Daar is baie variante, byvoorbeeld die Bajaj of die Vespacar. Die passasiersitplek is met 'n seiltjie of dakkie bedek. Toektoeks het drie wiele: twee wiele agter en een voor. Hulle is baie soepel en beweeglik in druk stadsverkeer. In sommige plekke word die toektoeks uitbundig versier met krulle en kleurige ornamente.


</doc>
<doc id="119450" url="https://af.wikipedia.org/wiki?curid=119450" title="Barry Bostwick">
Barry Bostwick

Barry Knapp Bostwick (gebore op 24 Februarie 1945) is 'n Amerikaanse akteur, sanger, en danser.



</doc>
<doc id="119452" url="https://af.wikipedia.org/wiki?curid=119452" title="Dick Bruna">
Dick Bruna

Dick Bruna (*23 Augustus 1927, Utrecht – †16 Februarie 2017, Utrecht) was ’n Nederlandse grafiese ontwerper, tekenaar en skrywer van kinderboeke. Hy was wêreldbekend vir sy kinderboeke oor Kleintjie (“Nijntje” in die oorspronklike Nederlands).

Bruna was die tweede seun van Abs Bruna, ’n uitgewer. Hy is met klompvoete gebore en sy noemnaam was aanvanklik Henk. Toe ’n klein seuntjie was, was hy effens geset en het sy moeder hom gevolglik Dikkie genoem. Tydens die Tweede Wêreldoorlog het hy saam met sy gesin vir ’n tyd in Loosdrecht weggekruip omdat sy vader "Arbeitseinsatz" (dwangarbeid) onder die Duitsers wou vermy. Na die oorlop het Bruna vir ’n kort tyd sy skoollopbaan voortgesit. Die bedoeling was dat hy in die familietradisie van uitgewers sou voortgaan. Ter voorbereiding hierop is Bruna na Londen en Parys. In Parys het hy talle museums besoek en is aldaar geïnspireer om ’n kunstenaar te word. Toe hy na Nederland terugkeer het hy gevolglik met studie aan die Amsterdamse Ryksakademie vir beeldende kunste begin maar hy het dit ook nie lank volgehou nie. In plaas daarvan dat hy by A.W. Bruna Uitgewers gaan werk het, het hy as tekenaar begin werk.

Dick Bruna het in 1953 getrou en uit die huwelik is drie kinders gebore. Hy is in Februarie 2017 op 89-jarige leeftyd in sy huis in Utrecht oorlede.

Bruna het sy loopbaan begin met die ontwerp van boekomslae. Tussen 1952 en 1972 het hy ongeveer 1800 omslae ontwerp, waaronder talle in die Zwarte Beertjes-reeks, vir die rillers van die Nederlandse skrywer Havank ("Inspekteur Carlier" oftewel "Die Skadu") en die skrywers Georges Simenon ("Kommissaris Maigret"), Leslie Charteris ("The Saint"), Jean Bruce ("OSS 117") en Ian Fleming ("James Bond"). Hy het ook tallose plakkate ontwerp, sowel vir die uitgewery as vir ander instellings.

Sy eerste kinderboek, "De Appel", het in 1953 verskyn. In sy talle kinderboeke is Nijntje – ’n wit konyn met menslike trekke – die bekendste karakter. Die eerste Nijntje-boek het in 1955 verskyn. Bruna het die verhaal vir sy seun geteken terwyl hulle aan Egmond aan Zee vakansie gehou het. Hy het sy inspirasie gekry uit ’n konyntjie wat reëlmatig by die vakansiehuisie opgedaag het. In 2007 het die aantal kinderboeke wat Bruna gepubliseer het, op 120 gestaan. Ander bekende karakters is die varkie Betje Big, die bere Boris en Barbara en die hond Snuffie. Die koala, Ko, is ’n nuwer karakter. Bruna het ook opvoedkundige boekies oor lees en rekene, kleure en geometriese vorms ontwerp. Die boeke is herkenbaar aan hul vierkantige formaat. Tot 2011 het hy daagliks in sy ateljee in die Utrechtse middestad gewerk.

Dertig boekies het oor Nijntje se belewenisse verskyn. Hulle is in meer as vyftig tale vertaal met veral hoë oplae in Japan. In latere jare is dit naam Miffy, Miffi of Mifi vir Nijntje gebruik maar in die verlede is ook al ander name gebruik soos in Frans (Mouffe, Petit Lapin), Duits (Nientje, Ninchen), Fins (Milla), Sweeds (Lilla Kanin), Afrikaans (Kleintjie, Katryntjie), Tswana (Kleintjie), Sotho (Monyenyane, Mosetsanyana), Tsonga (Ntsongwana), Siswati (Potjana), Venda (Tshituku), Xhosa (Umifi), Papiaments (Nènchi), Arabies (Naynti), Japans (Usako-chan), Sjinees (Mi fei), Turks (Lâle) en Portugees (Coelhinho). Die vertaalde uitgawes in Nederland (Fries en Turks) noem haar bloot nijntje.

Bruna het allerlei plakkate en ander promosiemateriaal vir onder andere op kinders gerigte goeie sake, ontwerp. Op die strand aan Scheveningen staan sy karakters as merkers op hoë pale. Dit is kenmerkend vir al Bruna se kinderwerke. Hy wou dit in ’n veilige omgewing plaas waaruit kinders dit uit hul eie kan ondersoek.

Bruna se tekenstyl is in sy vroegste periode beïnvloed deur ontwerpers en skilders uit die Nederlandse skool van De Stijl, soos Bart van der Leck, Piet Mondriaan en Gerrit Rietveld, en deur die Franse skilders Fernand Léger en Henri Matisse.

Daar is al baie gespekuleer oor die vraag hoe dit gebeur dat die karakters so tot kinders, ouers en oppassers van regoor die wêreld spreek. Ten eerste is die tekeninge so eenvoudig, die swart belyning en die beperkte aantal primêre en sekondêre kleure. Bruna het daarna gestreef om soveel as moontlik lyne weg te laat en slegs die eenvoudigste dog veelseggendste essensie te behou. Daarnaas is ook die manier waarop Bruna oë van belang teken. Nijntje kyk onder meer kykende en ‘lesende’ kinders vanuit die prent altyd reg in die oë, ook as in die prent besig is met iets wat eintlik haar aandag dringend verg, soos fietsry of ’n bal vang. Slegs wanneer die karakters van agter geteken word kyk hulle die leser nie reg in die oë nie. Opvallend is dat die lyne wat Bruna met sy penseel trek rafelrig is vir wie dit onder ’n loep bekyk. Hulle moet, soos hy dit self noem, ’n bepaalde “bibber” hê.

Te danke aan die wêreldwye handeldrywe deur Mercis b.v. in Amsterdam, wat deur sy vriend Pieter Brattinga opgerig is, het Bruna ’n multi-miljoenêr geword.

Nijntje-produkte word regoor die wêreld verkoop. In Nederland is twee Nijntje-winkels: "de winkel van nijntje" in Maastricht en in Amsterdam.

Dick Bruna is by verskeie geleenthede vereer en ’n aantal tentoonstellings is aan sy werk gewy. Nijntje was die hoofrol van vier suksesvolle kindermusiekblyspele op die teks van Ivo de Wijs en met musiek van Joop Stokkermans. Op 18 Februarie 2006 is die dick bruna-huis in Utrecht, as onderdeel van die Centraal Museum, geopen. Dit is in 2015 tot die nijntje-museum – ’n kindermuseum vir peuters en kleuters – omgebou. Benewens die oorsig van Bruna se grafiese werke wat daar te sien is, is dit ’n plek waar kinders kan teken en knutsel. Bruna het meer as 7000 voorwerpe op bruikleen aan die museum beskikbaar gestel. ’n seleksie daarvan word in wisselende tentoonstellings in die museum vertoon. In September 2015 is Bruna se gehele ateljee na die solder van die museum oorgeplaas, insluitend die fiets waarop hy tot op gevorderde leeftyd daagliks tussen sy huis en die nuwe ateljee gery het.

Tydens die opening van die museum is geboue in Utrecht vir ’n aantal maande lank versier met nijntje-oortjies. In die somer van 2007 het Bruna, ter viering van sy 80ste verjaardag, die goue penning van die stad Utrecht ontvang.

Bruna het in 2011 ’n versameling van sy eie werk vir langdurige bruikleen aan die Rijksmuseum in Amsterdam beskikbaar gestel. Die versameling bestaan ui meer as 120 werke (stofomslae, reklamemateriaal en kinderboeke) van 1953 tot 2007. Op 15 Augustus 2015 is die "Dick Bruna. Kunstenaar"-tentoonstelling ter viering van nijntje se sestigste verjaardag geopen. Collage’e, prente, boeke en ander drukwerk van Bruna is naas werke van sy inspirasiebronne, waaronder Henri Matisse, Fernand Léger en Hendrik Werkman, vertoon. Sowel die tentoonstelling as die bybehorende katalogus was die werk van die kurator Caro Verbeek.

In Utrecht is ’n Straat na Bruna vernoem. Die Dick Brunasingel is aangelê in Het Zand/De Veiling in die Leidsche Rijn. Ook in Utrecht staan ’n standbeeld van Nijntje op die Nijntje-pleintjie aan die begin van die Van Asch van Wijkskade. Die beeld is deur Bruna se seun, Marc Bruna, gemaak.

Bruna is vereer as Kommandeur in die Orde van die Nederlandse Leeu. In 2016 het Bruna die Max Velthuijs-prys vir sy hele oeuvre ontvang.






</doc>
<doc id="119453" url="https://af.wikipedia.org/wiki?curid=119453" title="Primêre Skool Universitas">
Primêre Skool Universitas

Primêre Skool Universitas (English: "Universitas Primary School") ook bekend as Tjokkies, is 'n primêre skool in Bloemfontein, Vrystaat, Suid-Afrika.

Universitas is ‘n unieke skool waar verdraagsaamheid, begrip en respek vir mekaar ‘n integrale deel van die skool se opvoedingsproses is. Deeglik bewus van die skool se tekortkominge strewe die skool na die ideale omgewing waar elke kind aanvaar word en sy talente ontdek en maksimaal ontwikkel word. Gegrond op Christelike beginsels skep die skool geleenthede en tradisies waar die kinders hulself gelukkig kan uitleef en trots vir hulle skool ontwikkel.

Visie:

Missie:





</doc>
<doc id="119454" url="https://af.wikipedia.org/wiki?curid=119454" title="Yokosuka P1Y">
Yokosuka P1Y

Die Yokosuka P1Y was 'n tweemotorige bomwerper wat deur die Japannese Vloot Lugmag gebruik was tydens die Tweede Wêreldoorlog. Die vliegtuig het sy nooiensvlug voltooi in Augustus 1943.



</doc>
<doc id="119455" url="https://af.wikipedia.org/wiki?curid=119455" title="Bogenfels">
Bogenfels

Bogenfels is 'n merkwaardige rotsboog aan die kus van Namibië. Die oorsprong van die naam kom vanaf die Duitse woord vir 'rotsboog'.

Hierdie unieke natuurmonument lê op 27° 28'S, ongeveer 95 km suid van Lüderitz en 32 km suid van Pomona. Dit is een van die vele plekke in die Sperrgebiet waar diamante voorkom. Die hoogste punt van die boog is 55 m bo seevlak, dit staan met een voet in die Atlantiese Oseaan en die ander in die sand van die Namibwoestyn en is opgebou uit harde dolomiet en sagte skalie.

Die boog is moeilik bereikbaar. Dit is afgeleë, lê in barre woestyngebied en boonop in 'n gebied waar diamante ontgin word en toegang dus streng beheer word. Vanuit Lüderitz vind daar soms begeleide uitstappies na die gebied plaas.

Na die ontdekking van diamante het daar 'n nedersetting ontwikkel. Na 1950 is dit ontruim en het dit tot spookdorp verval. Op 'n sekere stadium was dit die eindpunt van 'n smalspoorlyn vanaf Kolmanskop.

In 1931 en 1996 het Suidwes-Afrika en Namibië posseëls uitgegee met 'n illustrasie van Bogenfels.


</doc>
<doc id="119462" url="https://af.wikipedia.org/wiki?curid=119462" title="Bolsjoi-ballet">
Bolsjoi-ballet

Die Bolsjoi-ballet (Russies: "Балет Большого театра"; "Bolsjoi" beteken 'groot' in Russies) is ’n beroemde Russiese skool en teater vir ballet in Moskou. Die skool is in 1776 gestig en is een van die oudste balletgeselskappe ter wêreld. Dit bereik wêreldwye erkenning in die vroeë 20ste eeu, toe Moskou die hoofstad van Sowjet-Rusland word. Die Bolsjoi-ballet word saam met die Mariinski-ballet in Sint-Petersburg as die belangrikste balletgeselskappe in Rusland erken.

Bolsjoi-ballet was die eerste vaste balletgeselskap in Moskou en is in 1776 deur prins Pieter Oeroessof en die Engelse akrobaat Maddox gestig. Die ballet se optredes is aan die begin in die privaatvertrekke van die prins opgevoer. In 1780 vestig die balletgeselskap hom in die Petrofski-teater. Toneelstukke, ballet- en opera-voorstellings is hier aangebied. In 1805 brand die Petrofski-teater egter tot die grond af.

Die teater is in 1825 heropen en na die Bolsjoi-teater hernoem. Slegs opera- en ballet-voorstellings is in die nuwe teater opgevoer. Klassieke ballet en opera is as verfynde en hoogstaande kunsvorme beskou. Die opvoering van toneelstukke het minder aansien geniet en is daarom na die Mali-teater (Mali beteken dan ook 'klein' in Russies) geskuif. In 1853 is die Bolsjoi-teater weer ernstig in 'n brand beskadig. Die argitek Cavos herstel die gebou en bring ryke versierings aan die binnekant aan. In 1856 open die vernuwe Bolsjoi-teater. Dit is tot vandag die balletgroep se tuisbasis.

Die Bolsjoi-ballet het tydens die Sowjetperiode hoofsaaklik in Moskou opgetree. Hulle tree in 1956 vir die eerste keer buite die Sowjetunie op. Hulle eerste optrede in Wes-Europa was in die Royal Opera House in Londen. Vandag toer die groep hoofsaaklik deur die wêreld en is selde meer in die Bolsjoi-teater in Moskou te sien.



</doc>
<doc id="119466" url="https://af.wikipedia.org/wiki?curid=119466" title="Boomplantdag">
Boomplantdag

Boomplantdag is 'n nieamptelike gedenkdag waarop mense bome plant. Dit word in baie lande gevier en skoolkinders neem dikwels deel. Alhoewel dit gewoonlik in die lente plaasvind, hang die presiese datum van die klimaat en plantseisoen van die plek waar dit waargeneem word af. Op die dag word bosbou en bome in die algemeen beklemtoon, terwyl die gevare van bosbrande uitgelig word. Dit is 'n gulde geleentheid om 'n nuwe boom te plant, een te borg of om voeding en kompos by bestaande bome by te werk.

Bome is van kardinale belang vir die mens se voortbestaan. Dit bekamp lugbesoedeling, vervaardig suurstof, help om koolstofdioksied uit die atmosfeer te verwyder. Dit voorkom ook erosie, verskaf skaduwee en help dat vog stadiger uit die grond verdamp. Die hout van bome word gebruik om papier, meubels, geboue en bote te maak.

Die eerste gedokumenteerde boomplantfees is in 1594 in die Spaanse dorpie Mondoñedo gehou, waar die burgemeester dit georganiseer het. 'n Nederige merker van graniet roep die gebeurtenis in herinnering.

Die eerste moderne boomplantdag het egter eers in 1805 in die Spaanse dorp Villanueva de la Sierra plaasgevind. Dit was 'n inisiatief van 'n plaaslike priester, wat entoesiasties deur die bevolking ondersteun is.

Nasionale Boomplantdag is van 1945 tot 2000 in Suid-Afrika gevier, waarna die regering dit na 'n Nasionale Boomplantweek, gewoonlik van 1-7 September (die eerste week van die lente), uitgebrei het. Twee bome word gekies, 'n algemene en 'n skaars soort, en uitgelig om openbare bewustheid van inheemse bome te verhoog. Verskeie "groen"-aktiwiteite word ook deur skole, besighede en ander organisasies van stapel gestuur.

Die meeste aktiwiteite word deur die Departement Waterwese en Bosbou gereël. Die organisasie "Kos en Bome vir Afrika" ("Food and Trees for Africa") gebruik ook hierdie week om mense in arm gemeenskappe te leer om tuine wat kos kan voorsien te vestig en in stand te hou.

Bome wat al as boom van die jaar gekies is, is die treurbruidsbos ("Pavetta lanceolata"), doppruim ("Pappea capensis"), gewone wildepietersieliebos ("Heteromorpha arborescens") en die Bosvaderlandswilg ("Combretum kraussii").



</doc>
<doc id="119468" url="https://af.wikipedia.org/wiki?curid=119468" title="Viktor Suhorukov">
Viktor Suhorukov

Viktor Suhorukov is 'n Russiese akteur. Hy het sedert 1974 in meer as 50 flieks en TV-programme verskyn. In 2008 is hy as Kunstenaar van die Mense in Rusland aangewys.



</doc>
<doc id="119475" url="https://af.wikipedia.org/wiki?curid=119475" title="Google Doodle">
Google Doodle

’n Google Doodle is ’n spesiale, tydelike verandering aan Google se logo op die soekenjin se tuisblad wat gebruik word ter viering van ’n vakansiedag, gebeurtenis of mens. Die eerste Google Doodle het verband gehou met die Burning Man-fees van 1998, en is deur Larry Page en Sergey Brin ontwerp om gebruikers van hul afwesigheid in kennis te stel ingeval iets sou fout gaan met die webbedieners. 

Daarna is Google Doodles deur buitemense gedoen, totdat Page en Brin die intern Dennis Hwang in 2000 gevra het om ’n logo vir Bastilledag te ontwerp. Van toe af is Doodles georganiseer en ontwerp deur ’n span werknemers wat as "Doodlers" bekend is.

Aanvanklik was Doodles net beelde wat met ’n spesifieke tema verband gehou het. Teen die begin van die 2010's het hul frekwensie en ingewikkeldheid toegeneem en in Januarie 2010 is die eerste geanimeerde Doodle opgelaai ter ere van Isaac Newton. Die eerste interaktiewe Doodle het kort daarna verskyn ter viering van "Pac-Man", en hiperskakels is ook later bygevoeg – gewoonlik na soekenjinresultate oor die onderwerp van die Doodle. Teen 2014 het Google al 2 000 streeks- en internasionale Doodles geskep, dikwels ter ere van groot kunstenaars, musikante en ander persoonlikhede.



</doc>
<doc id="119479" url="https://af.wikipedia.org/wiki?curid=119479" title="Baie Groot Teleskoop">
Baie Groot Teleskoop

Die Baie Groot Teleskoop of BGT (Engels: "Very Large Telescope" of "VLT") is ’n teleskoopaanleg van die Europese Suidelike Sterrewag in die Atacamawoestyn van Noord-Chili. Die BGT bestaan uit vier individuele teleskope, elk met ’n primêre spieël van 8,2 m breed; hulle word gewoonlik apart gebruik, maar kan ook saam ingespan word om ’n baie hoë hoekresolusie te behaal. Die vier aparte teleskope is bekend as "Antu" (Son), "Kueyen" (Maan), "Melipal" (Suiderkruis) en "Yepun" (Aandster), wat alles woorde is in Mapudungun, die taal van die streek se Mapuche-volk. Die teleskope vorm ’n versameling wat aangevul word deur vier beweeglike hulpteleskope met ’n lensopening van 1,8 m.

Die BGT werk by sigbare en infrarooi-golflengtes. Elke individuele teleskoop kan voorwerpe waarneem wat rofweg vier miljard keer dowwer is as wat die blote oog kan sien, en as al die teleskope gekombineer word, kan die aanleg ’n hoekresolusie van sowat 0,001 boogsekonde behaal. Dit is rofweg gelyk aan ’n hoekresolusie van twee meter op die afstand van die Maan. Een teleskoop op sy eie het ’n hoekresolusie van sowat 0,05 boogsekonde.

Die BGT is die mees produktiewe gerief op die grond vir astronomie – van alle geriewe wat by sigbare lig werk, het net die Hubble-ruimteteleskoop meer wetenskapgeskrifte tot gevolg. Van die pioenierswerk wat al met die BGT gedoen is, sluit in die eerste direkte beeld van ’n eksoplaneet, die volging van individuele sterre wat om die supermassiewe swartkolk in die middel van die Melkweg beweeg, en die waarneming van die nagloed van die verste bekende gammastraaluitbarsting.

Die vier individuele teleskope (ook eenheidsteleskope of ET's genoem), elk met ’n deursnee van 8,2 meter, bevat optiese elemente wat hulle in ’n sterrekundige interferometer kan kombineer en waarmee klein voorwerpe waargeneem kan word. Die interferometer sluit ook vier beweeglike hulpteleskope, elk met ’n deursnee van 1,8 meter, in. Die eerste ET het in Mei 1998 in werking getree en die ander in 1999 en 2000. Vier hulpteleskope is tussen 2004 en 2007 gebou; hulle is beskikbaar as die vier ET's vir ander projekte gebruik word.

Die vier ET's word in kompakte, hittebeheerde geboue gestoor wat saam met die teleskope roteer. Dié ontwerp verminder enige steurende uitwerking op die waarnemingstoestande.

Die hoofdoel van die ET's is om individueel gebruik te word. Die interferometer (waar die lig van al vier teleskope gekombineer word), word sowat 20 persent van die tyd gebruik vir ’n baie hoë resolusie op helder voorwerpe, byvoorbeeld op Betelgeuse. Dit stel sterrekundiges in staat om detail te sien wat tot 25 keer fyner is as met die individuele teleskope.

Die vier kleiner hulpteleskope, of HT's, is elke nag beskikbaar vir interferometrie. Hulle loop op spore en kan na 30 verskillende plekke beweeg sodat ’n voorwerp uit presies die regte hoek waargeneem kan word.



</doc>
<doc id="119483" url="https://af.wikipedia.org/wiki?curid=119483" title="John Wilkes Booth">
John Wilkes Booth

John Wilkes Booth (1838–1865) was 'n Amerikaanse akteur en die man wat pres. Abraham Lincoln doodgeskiet het. Hy was ontstoke omdat Lincoln stemreg aan voormalige slawe wou gee.

Booth is op 10 Mei 1838 in Bel Air, Harford County in Maryland gebore. Hy was die negende van die tien kinders van die Engelse akteur Junius Brutus Booth, wat in 1821 na die Verenigde State geëmigreer het. Hy maak sy toneeldebuut op 17-jarige ouderdom ten tyde van die Amerikaanse Burgeroorlog (1861–1865). Booth was 'n gevierde akteur en is deur resensente vir sy talent geloof. As gevolg van sy voorkoms het hy talle vroulike bewonderaars gehad.

Tydens die Burgeroorlog het hy die Gekonfedereerde State van Amerika ondersteun. Hy was 'n voorstander van slawerny en het pres. Lincoln se stryd teen die Konfederasie veroordeel. As gevolg hiervan raak hy by 'n sameswering om die president te ontvoer betrokke. Toe dit misluk en die Konfederasie begin verloor, besluit Booth om die president om die lewe te bring. Twee van sy handlangers sou terselfdertyd die minister van buitelandse sake, William H. Seward, en adjunkpresident Andrew Johnson vermoor.

Op die Goeie Vrydag van 14 April 1865, vyf dae nadat die gekonfedereerde generaal Robert E. Lee homself oorgegee het, het president Lincoln 'n opvoering in "Ford's Theatre" in Washington D.C. bygewoon. Tydens die verrigtinge skiet Booth vir Lincoln met 'n pistool ('n .44 kaliber-Derringer) agter die kop. Ná 'n worsteling wond hy Lincoln se metgesel, Henry Rathbone, en spring vanuit die presidensiële galery na benede, waar hy volgens oorlewering ""Sic semper tyrannis"" ("So vergaan die tiranne altyd") uitskree. Dit is dieselfde woorde wat Brutus tydens die moord op Julius Caesar gebruik het. Lincoln is die volgende oggend oorlede.

Die moord op Lincoln was die enigste geslaagde moordaanslag tussen die drie samesweerders. William Seward is swaar gewond, en die aanslag op Johnson het nooit plaasgevind nie.

Booth is deur soldate van die Verenigde State van Amerika gejag. Hy is ondanks 'n gebreekte been eers twaalf dae later op 'n plaas in Virginië opgespoor, waar hy in 'n tabakskuur geskuil het. Hy het geweier om oor te gee waarna die skuur aan die brand gesteek is. Sersant Boston Corbett van die kavallerie was bang dat Booth vanuit die brandende skuur op die soldate kon vuur en het Booth deur 'n skrefie geskiet. Die dodelik gewonde Booth is daarna uit die skuur gehaal en sterf enkele ure later. Die mense wat hom gehelp vlug het is ter dood veroordeel en gehang.


</doc>
<doc id="119484" url="https://af.wikipedia.org/wiki?curid=119484" title="Fiat BR.20">
Fiat BR.20

Die Fiat BR.20 was 'n tweemotorige bomwerper wat deur die Italiaanse Lugmag gebruik is tydens die Tweede Wêreldoorlog. Die vliegtuig het sy nooiensvlug op 10 November 1936 voltooi. Hierdie vliegtuig het ook aan die Slag om Brittanje deelgeneem toe tien van hulle gedurende November 1940 Brittanje gebombardeer het. Sewe is afgeskiet deur Hawker Hurricanes.



</doc>
<doc id="119486" url="https://af.wikipedia.org/wiki?curid=119486" title="Nikotienamiedadeninedinukleotiedfosfaat">
Nikotienamiedadeninedinukleotiedfosfaat


</doc>
<doc id="119488" url="https://af.wikipedia.org/wiki?curid=119488" title="Fotolise">
Fotolise

Fotolise is 'n chemiese proses waarin ligenergie gebruik word om molekule te ontbind. Dikwels is fotolise die eerste stap in 'n fotochemiese reaksie.

'n Eenvoudige voorbeeld van fotolise is die vorming van twee chlooratome deur die verbreking van 'n chloormolekuul se binding.

Die twee chlooratome is radikale met 'n ongepaarde elektron en daardeur taamlik reaktief. Met 'n alkaan sal hulle 'n chlooralkaan kan vorm.

Fotolise is 'n uiters belangrike stap in die biologiese proses van die fotosintese. Hierdie proses verloop in plante deur tussenkoms van katalisatore (ensieme) soos chlorofil, maar die oorhoofse reaksie is gebaseer op die ontbinding van water:


</doc>
<doc id="119489" url="https://af.wikipedia.org/wiki?curid=119489" title="Radikaal (chemie)">
Radikaal (chemie)

'n Radikaal is 'n chemiese spesie wat ongepaarde elektrone besit.

Hierdie woord word veral in die organiese chemie gebruik en hoewel byvoorbeeld 'n neodimium-ioon soos ook drie ongepaarde elektrone het word dit selde 'n radikaal genoem. Ander anorganiese radikale is die molekule , en . Die laaste is selfs 'n diradikaal met twee ongepaarde elektrone. Hierdie spesies word soms wel radikale genoem.

'n Goeie voorbeeld van die vorming van 'n organiese radikaal is die reaksie van die gasse metaan en chloor in teenwoordigheid van sonlig.

Die binding in 'n chloormolekuul word eers deur absorpsie van 'n foton verbreek, 'n proses wat fotolise genoem word.

Die gevormde chlooratome het 'n [Ne]3s3p-konfigurasie met een ongepaarde elektron. Hulle is dus (anorganiese) radikale. Radikale is dikwels taamlik reaktief en in hierdie mengsel kan hulle 'n waterstofatoom van 'n metaan molekuul vat. Dit het die vorming van 'n (organiese) metielradikaal tot gevolg.

Die gevormde metielradikaal is uiters reaktief. Hierdie is 'n algemene kenmerk van organiese radikale.

Organiese radikale het dikwels 'n kort lewensduur. Daar is gewoonlik volop rekombinasiereaksies, soos dié wat chlorometaan en etaan vorm.

In reaksies wat volgens 'n radikaalmeganisme verloop word daarom dikwels 'n mengsel van produkte gevorm.


</doc>
<doc id="119490" url="https://af.wikipedia.org/wiki?curid=119490" title="Radikaal">
Radikaal


</doc>
<doc id="119492" url="https://af.wikipedia.org/wiki?curid=119492" title="Feromoon">
Feromoon

'n Feromoon is volgens die definisie van Karlson en Lüscher (1959) 'n chemiese verbinding wat uitgeskei is deur 'n individu en wat ontvang word deur 'n tweede individu van dieselfde spesie, by wie 'n spesifieke reaksie veroorsaak word.

Feromone kan op grond van die spesifieke reaksies wat dit ontlok in verskillende groepe ingedeel word.

Feromone is "intra"spesifieke semiochemiese verbindings wat binne een spesie boodskappe oordra. Interspesifieke semiochemiese verbindings wat boodskappe tussen individue van verskillende spesies oordra kom ook voor. Hulle word ook "allelochemiese verbindings" genoem en onderverdeel in:

Soms word dieselfde stof deur verskillende spesies as feromoon gebruik, maar die boodskap se betekenis kan verskillend wees. Bensaldehied is 'n spoorferomoon vir bye van die genus "Xylocopa" (Apidae), 'n manlike seksferomoon vir motte van die genus "Pseudoletia" (Noctuidae) en 'n verdedigingsferomoon vir miere van die genus "Veromessor" (Formicidae).


</doc>
<doc id="119493" url="https://af.wikipedia.org/wiki?curid=119493" title="Blaarsnyermier">
Blaarsnyermier

Die blaarsnyermier ("Atta cephalotes") is 'n mierspesie wat in die tropiese reënwoude van Suid-Amerika voorkom.

Blaarsnyermiere is sosiale insekte wat in kolonies van tot twee miljoen miere voorkom. Hulle bedryf 'n vorm van landbou. Die hoofvoedselbron is 'n fungus wat in reekse ondergrondse kamers op blare gekweek word wat deur verkennermiere vir die kolonie versamel word. 'n Enkele mier sou 'n ryk bron van blare soos 'n boom nie kon benut nie, maar die verkennermiere los 'n chemiese spoor na die voedselbron wat ander miere na die boom lei. Talle miere werk saam om die blare te oes wat in die nes aan die fungus blootgestel word. Die chemiese spoor bevat die verbinding metiel-4-metielpirool-2-karboksilaat.


</doc>
<doc id="119494" url="https://af.wikipedia.org/wiki?curid=119494" title="Equisetaceae">
Equisetaceae

Die Equisetaceae Rich. ex DC. is 'n familie van varingagtige plante.

Hierdie familie is taamlik oud en is reeds bekend in die Devoon van meer as 300 miljoen jaar gelede. Die verwantskap met ander varingagtiges is nie duidelik nie. Kenmerkend is die hoë silikaatgehalte van die plant wat die selwande van die epidermis versterk.

Die familie bevat een genus:

Die genus het ongeveer 15 spesies wat behalwe in Australië en Nieu-Seeland oor die hele wêreld voorkom.
In Suider-Afrika word die perdestert "Equisetum ramosissimum" aangetref

Net soos by die ander varingplante en mosse kom generasiewisseling ook by perdesterte voor: 'n geslagtelike en ongeslagtelike generasie wissel mekaar tydens die lewensiklus af. In die lente groei eers liggeel of bruinrooi stingels (lentestingels) uit die ondergrondse wortelstok. Aan die eindpunt van die stingel is 'n spoorkeël (strobilus) met 5 tot 10 spoorliggame wat kransgewys gerangskik is. 

Die spore word hierin ryp en in ŉ blougroen wolk deur die wind versprei. Wanneer die spore vrygelaat is, sterf die stingels af. Ryp spore het 'n meersellige wand en dra 2 lang, lintvormige hegorgane (hapterone). Tydens vogtige weer lê die aanhangsels spiraalsgewys om die spore gerol, maar in droë weer vou dit weer uit en dien as sweeforgane. Wanneer die spore in goeie grond val, ontkiem dit en vorm meestal 'n eenslagtige voorkiem (protallus). 

Die voorkiem dra die geslagsorgane: die manlike anteridiums, wat spermatosoïede vorm, en die vroulike argegoniums, waarin een eiersel ryp word. Spore word dikwels in groepies versprei omdat hulle met hul hegorgane aan mekaar vasklou, en daarom word die manlike en vroulike geslagselle gewoonlik nie ver van mekaar af ryp nie. Die manlike selle swem na die eierselle om hulle te bevrug. 

Die tweede generasie ontwikkel uit die bevrugte sel. Die tweede generasie is aanvanklik altyd groen omdat daar bladgroen in die stingel is. Die wortelstokke wat uit die lengtestingel ontwikkel het, word in die somer 'n onvrugbare somerstingel. In teenstelling met die voorjaarstingel wat op die voedsel in die wortelstok teer, kan die somerstingel fotosintetiseer en nuwe voedsel produseer. Die somerstingels is verkiesel en geriffel. Die plante is daarom vlymskerp en word sover as moontlik deur vee vermy.

Egte boomvormige perdesterte met v"erhoute" "stamme soos die Calamitaceae" gehad het, kom nie meer voor nie. Die grootste lewende spesie is "Equisetum giganteum", wat in Suid-Amerika aangetref word en stingels van 3 m het. Die reuse-perdestert ("Equisefum telmateia") groei in vrugbare, vogtige bosse in Europa. Die plant se onvrugbare stingels is wit en hoogstens 50 cm lank; in die somer is die stingels onvrugbaar en kan tot 2 m lank word. Die somerstingels dra meestal onvertakte, groot sytakke aan die liggroen hoofstingel.



</doc>
<doc id="119495" url="https://af.wikipedia.org/wiki?curid=119495" title="A4">
A4

A4 is die mees algemene grootte in die A-reeksformaat van papier. Die afmetings van A4 is 210 mm × 297 mm wat 'n oppervlak van 0,06237 m lewer.

Die 4 dui op die "vier" keer gehalveerde sye van 'n vel A0-papier. Die A0-formaat het per definisie 'n oppervlakte van 1 m² en 'n lengte-breedteverhouding van √2:1. Derhalwe het die A4-formaat 'n oppervlakte van bykans  m² en deselfde lengte-breedteverhouding as A0. Die oppervlakte van 'n A4 is nie presies / m² nie weens afronding met elke halvering.

Die formaat is oorspronklik deur 'n DIN-numering (DIN 476 van 1922) gedefinieer en is later deur ISO oorgeneem as die huidige norm . In Duitsland word die formaat nog steeds as aangedui.



</doc>
<doc id="119500" url="https://af.wikipedia.org/wiki?curid=119500" title="Abigail Kubeka">
Abigail Kubeka

Abigail Kubeka (ook Abigail) is 'n Suid-Afrikaanse jazzmusikant. Sy het al met bekende Suid-Afrikaanse musici opgetree, waaronder Miriam Makeba. Abigail het 'n Grammy-prys agter haar naam en het ook al in China opgetree.


</doc>
<doc id="119503" url="https://af.wikipedia.org/wiki?curid=119503" title="Plattwaalfsilinder">
Plattwaalfsilinder

'n Plat-12 is 'n 12-silinderbinnebrandenjin in 'n plat opset. Skaarser, wyer, en veel laer as 'n V12, word 'n plat-12 uitsluitlik gebruik in middelnjinsportmotors en selde vir produksiemotors. 

Die enjin het 'n natuurlik-laer swaartepunt as 'n V12, maar moet ietwat hoër in die enjinruim gemonteer word om vryhoogte aan die uitlaatstelsel te voorsien (ses buise aan elke kant).

Plat-12-enjins is oor die algemeen nie ware horisontale teenoorstaande (bokser-) enjins nie, maar eerder 180° V-enjins. 'n Ware bokser het een krukpen per suier, terwyl in die 180° V-enjin, twee opponerende suiers dieselfde krukpen deel. Die plat ontwerp is gebruik in Formule Een- en Uithouwedrenne. Toe die vlerkmotors, wat lugvloei venturis benodig het, egter in die laat 1970's ontstaan het, het die wye, plat uitleg die lugvloei belemmer en was hulle uitgedien. In 1964-65, aan die einde van die 1,5 liter-F1-era, het Ferrari sy plat-12 op die Ferrari 1512 F1 ingevoer, maar 'n meer klassieke V12 is gekies vir die nuwe 3 liter F1. Die Ferrari plat-12 ontwerp was 'n suksesvolle en invloedryke enjin veral, op die Italiaanse vervaardigers, insluitend Alfa Romeo, wie ook suksesvol was in uithouwedrenne met 'n plat-12. Die Tecno Formule Een plat-12 was egter 'n mislukking. 'n 4.4-5.0 L 180° plat-12 is later deur Ferrari in 'n paar van hul produksiemodelle, insluitend die Berlinetta Boxer en Testarossa gepas.

Die Porsche 917 uithourenmotor (bekendgestel in 1969, vir die Sport-kategorie) was aangedryf deur 'n lugverkoelde plat-12. Hierdie enjin is 'n evolusie van die Porsche plat-8 bokser-enjin en gebruik identiese silinders aan die 908, maar met 'n V12-tipe krukas. Die oorheersing van die Porsche 917 oor die V12-aangedrewe Ferrari 512, het Ferrari waarskynlik beïnvloed om terug te keer na die plat-12 in 3 liter-waterverkoelde vorm vir hul prototipes en Formule Een-motors.


</doc>
<doc id="119504" url="https://af.wikipedia.org/wiki?curid=119504" title="Platagtsilinder">
Platagtsilinder

'n Platagt of horisontaal-teenoorstaande agtsilinder is 'n binnebrandenjin in 'n plat opset, met 8 silinders.

'n Bekende enjin van hierdie tipe is die Porsche lugverkoelde plat-8 enjin. Dit was ingestel as 'n 1,5-liter-enjin vir Formule Een, en het gegroei tot 'n 3-liter-weergawe wat gebruik is in die Porsche 908.

Continental en Lycoming het beide plat-8 vliegtuigenjins geproduseer. Die Lycoming IO-720 en Continental IO-720 reeks van enjins was vir 'n paar dekades in produksie.

'n Plat-8 loop effens gladder as 'n plat-6, maar aangesien beide tipes baie glad is, is dit gewoonlik makliker en goedkoper om 'n plat-6 te spesifiseer. Die belangrikste rede om 'n plat-8 te gebruik sou wees as die enjin se kubieke kapasiteit so groot is dat die silindergrootte in 'n plat-6 nie meer optimaal sal wees nie. As voorbeeld, vervaardig die Australiese Jabiru Vliegtuigmaatskappy drie verskillende bokserlugverkoelde vliegtuigenjins: 'n 2.2 liter plat-4, 'n 3.3 liter plat-6, en 'n 5.1-liter-plat-8. 'n 5.1-liter-plat-8 het agt silinders van 638cc, terwyl 'n 5.1-liter-plat-ses silinders van 850cc sou he.


</doc>
<doc id="119509" url="https://af.wikipedia.org/wiki?curid=119509" title="Porsche 928">
Porsche 928

Die Porsche 928 is 'n luukse GT-motor vervaardig deur Porsche van Duitsland vanaf 1978 tot 1995. Oorspronklik bedoel om die maatskappy se goed-bekende en beroemde 911 te vervang, kombineer die 928 die krag, houding en hantering van 'n sportmotor, maar met die verfyning, gerief en toerusting van 'n luukse sedan. Sommige Porsche-grootkoppe het gedink dit sou 'n voertuig met 'n groter aantrekkingskrag wees as die kompakte, prettige en soms moeilike 911.

Sedert sy ontstaan in 1949 het Porsche slegs sewe voorenjinmodelle vervaardig, vier was koepees, insluitend die 928. Die motor dra die onderskeiding dat dit die maatskappy se enigste koepee is wat aangedryf word deur 'n voorgemonteerde V8-enjin, en die maatskappy se eerste produksie V8-dryfmodel.


</doc>
<doc id="119512" url="https://af.wikipedia.org/wiki?curid=119512" title="Porsche Cayenne">
Porsche Cayenne

Die Porsche Cayenne (Tipe 9PA) is 'n middel-grootte luukse oorkruis sportnutsvoertuig wat deur die Duitse vervaardiger Porsche vervaardig word sedert 2002, met Noord-Amerikaaanse verkope wat in 2003 begin het. Dit is die eerste V8-enjinvoertuig wat deur Porsche gebou is sedert 1995, toe die Porsche 928 gestaak is. Dit was ook Porsche se eerste nie-sportmotor sedert die Super- en Junior-trekkers van die 1950's, en die eerste voertuig met vier deure. Sedert 2008, het al die enjins oor direkte brandstofinspuitingtegnologie beskik.

Die Porsche Cayenne het die wêreldmark met gemengde afwagting betree. Maar dit het gou geblyk dat dit nou die beste prestasievoertuig onder SNV's was en lof is toegeswaai vir sy uitstekende hantering en kragtige enjins. Die aanvanklike weergawes het bestaan uit die V8-aangedrewe Cayenne S en Cayenne Turbo. Later in die modelsiklus is VR6- en dieselweergawes ook bekend gestel.

Die basismodel word aangedryf deur 'n 3.2-L VR6-enjin wat 184 kW lewer, met modifikasies in die uitlaatspruitstuk wat toelaat dat die kragkurwe 'n piek bereik by 6700 opm. Die enjinblok en sydeure is die enigste komponente wat gedeel word met die Volkswagen Touareg. Versnelling van 0 tot 60 mph (0–97 km) word in ongeveer 7,5 sekondes met 'n handrat behaal en in 8,1 sekondes met die Tiptronic S.


</doc>
<doc id="119516" url="https://af.wikipedia.org/wiki?curid=119516" title="Borgias">
Borgias

Die Borgia-familie (Italiaans: [ˈbɔrdʒa], Spaans: "Borja" [ˈborxa], Katalaans: "Borja" [ˈbɔɾdʒa]) was 'n skatryk Spaans-Italiaanse familie in die 15de en 16de eeu. Die familie word onthou vir hulle wrede vasberadenheid om politieke mag te bekom en hul korrupte houvas op die pousdom tydens die Renaissance. Daar word selfs beweer dat hulle die eerste kriminele familie, 'n voorloper van die Italiaanse mafia, was. Onder die talle beskuldigings teen die familie was bloedskande, owerspel en selfs moord.

Toe Alfonso (die biskop van Valencia) 'n kardinaal word, vestig die familie hulself in Italië. Hulle was oorspronklik van Borja in Aragón (Spanje) afkomstig. In 1455 word Alfonso tot pous verkies en neem hy die naam Callixtus III aan. Vanuit dié amp het hy sy familielede vir belangrike posisies benoem.

Die familie se patriarg, Rodrigo Borgia (1431–1503), 'n neef van Alfonso, word eers 'n biskop, toe kardinaal (1456) en later adjunk-kanselier van die Heilige Stoel. In 1492 word hy die pous onder die naam Alexander VI. Hy vervul hierdie funksie vir elf jaar.

Rodrigo Borgia se seun en dogter was Cesare Borgia (1476–1507) en Lucrezia Borgia (1480–1519). Lucrezia Borgia het die hertogin van Ferrara geword en het die beste skrywers en kunstenaars genooi om by haar tuis te gaan. Haar broer Cesare Borgia was ’n suksesvolle soldaat en heerser. Die prins in Niccolò Machiavelli se boek "Die vors" is op hom gegrond.

Ná die dood van Alexander VI (in 1503) verloor die familie egter baie van sy invloed.


</doc>
<doc id="119521" url="https://af.wikipedia.org/wiki?curid=119521" title="Supercars-kampioenskap">
Supercars-kampioenskap

Die Supercars-kampioenskap (ook bekend as die Virgin Australië Supermotorampioenskap vir borgskapdoeleindes en dikwels verkort tot net Super of sy ou naam V8 Super) is 'n toermotorrenkategorie wat gebaseer is in Australië en gehou word as 'n internasionale reeks onder die Fédération Internationale de l'Automobile (FIA)-regulasies.

Supercar-renne vind in al die Australiese state en die Noordelike Gebied plaas, met die Australiese Hoofstadgebied wat voorheen die Canberra 400 gehouisves het. 'n Internasionale ronde word gehou in Nieu-Seeland, terwyl dit al voorheen gehou is in China, Bahrein, die Verenigde Arabiese Emirate en die Verenigde State van Amerika. 'n Nie-kampioenskapsbyeenkoms is ook gehou ter  ondersteuning van die Australiese Grand Prix.

Renformate wissel vir byeenkomste met snelrenne tussen 100 en 200 kilometer in lengte, straatrenne tussen 125 en 250 km in lengte, en twee-bestuurder-uithourenne gehou by Sandown, Bathurst en die Gold Coast. Die reeks word uitgesaai in 137 lande en het 'n gemiddelde bywoning van meer as 100,000, met meer as 250,000 toeskouers by groot geleenthede soos die Clipsal 500.


</doc>
<doc id="119522" url="https://af.wikipedia.org/wiki?curid=119522" title="Lansetvissies">
Lansetvissies

Die lansetvissies ("Cephalochordata") is 'n groep rugstringdiere sonder skedel, werwelkolom of kake.

Vandag is daar net twee families met drie genera en ongeveer twintig spesies, maar hierdie groep moet baie oud wees en 'n groter verskeidenheid gehad het. 'n Fossiele vorm van 500 miljoen jaar gelede "Pikaia" behoort dalk tot hierdie groep. Omrede hulle liggaam geen harde dele het nie, is fossiele seldsaam. Daar is daarom min bekend oor hulle geskiedenis.

Lansetvissies het 'n ingegrawe lewenswyse in die seebodem op dieptes tussen 5 en 30 meter. Hulle filter plankton uit die water. Hulle is tot 5 cm lank en het liggevoelige orgaantjies aan die sykante van die kop.

Vanweë hulle anatomie is hulle baie belangrik vir die kennis van die Chordata omdat hulle toon watter bou die eerste Chordadiere se liggaam oorspronklik gehad het. Hulle het 'n notochord wat 'n elastiese rugstring vorm wat strek van die neuspunt tot die stert en waaraan die spiere van hul lyf geheg is. Hulle het geen ledemate nie. 'n neurale buis lê bo die notochord. In die embrionale stadium van alle chordadiere kan so 'n notochord aangetref word.


</doc>
<doc id="119527" url="https://af.wikipedia.org/wiki?curid=119527" title="Ironie">
Ironie

Ironie, in die breedste sin van die woord, is 'n retoriese middel, literêre tegniek of gebeurtenis waarin dit wat op die oppervlak plaasvind, radikaal verskil van dit wat in werklikheid die geval is. Ironie kan in drie kategorieë verdeel word, naamlik verbaal, dramaties, en situasioneel.

Ander vorms, soos deur die historikus Connop Thirlwall geïdentifiseer, sluit dialektiese en praktiese ironie in.

Henry Watson Fowler skryf in "The King's English:" "Enige definisie van ironie—alhoewel honderde verskaf mag word en net enkeles aanvaar sou word—moet insluit dat die bolangse betekenis en die onderliggende betekenis van dit wat gesê word, nie dieselfde is nie." Verder skryf Eric Partridge in "Usage and Abusage" dat "ironie daarin bestaan dat die teenoorgestelde gesê word van dit wat bedoel word."

Volgens die Encyclopædia Britannica het die term ironie by die Griekse komiese karakter Eiron ontstaan, 'n slim outjie wat aan die kortste ent getrek het, maar sy skerpsinnigheid gebruik het om herhaaldelik oor die bombastiese karakter, Alazon, te triomfeer.

Volgens Richard Whately het Aristoteles van die term "Eironeia "melding gemaak. Dit was nie soseer 'n aanduiding dat die teenoorgestelde gesê word van wat bedoel word nie, maar het eerder na gevalle verwys wanneer daar "minder gesê is as wat bedoel word."

Die woord het sy verskyning in die 16de eeu as 'n stylfiguur in Engels gemaak, soortgelyk aan die Franse "ironie". Dit is afgelei van die Latynse "ironia" en oorspronklik van die Griekse "εἰρωνεία" eirōneía, wat onder andere "geveinsdheid "beteken.

Verbale ironie is 'n stelling waarin die betekenis wat 'n spreker oordra, heeltemal verskil van die betekenis wat oënskynlik uitgedruk word. Die ironiese stelling behels gewoonlik die eksplisiete uitdrukking van een gesindheid of waarneming, maar met aanduidings in die algehele spraaksituasie dat die spreker 'n ander, en dikwels teenoorgestelde betekenis wil oordra.

Verbale ironie word van situasionele en dramatiese ironie onderskei daarin dat dit "doelbewus" deur sprekers aangewend word.

Ironiese vergelykings is 'n vorm van verbale ironie waar sprekers die teenoorgestelde wil kommunikeer van wat hulle bedoel. Die volgende eksplisiete vergelykings begin byvoorbeeld met 'n misleidende vorm van 'n stelling wat "A "beteken, maar uiteindelik 'n "nie A"-betekenis oordra:
Die ironie in bogenoemde stellings word slegs duidelik wanneer kennis van die bronkonsepte (m.a.w. dat 'n beton hard is, dat 'n wortelkanaal pynlik is) aangewend word om 'n teenstrydigheid uit te ken.

Daar bestaan heelwat verwarring rondom die verhouding tussen verbale ironie en sarkasme.

In Fowler se "A Dictionary of Modern English Usage" lees ons: Sarkasme behels nie noodwendig ironie nie, en ironie het dikwels nie 'n tikkie sarkasme nie.Die twee konsepte hou dus verband, maar moet afsonderlik bestudeer word.

In die "The Psychology of Humour "stel die sielkundige Martin dit duidelik: ironie is waar "die letterlike betekenis die teenoorgestelde van die beoogde betekenis is" en sarkasme is "aggressiewe humor wat spot". Hy verskaf die volgende voorbeelde: vir ironie gebruik hy die stelling: "Wat 'n mooi dag" wanneer die reën. Vir sarkasme verwys hy na 'n insident waarin Winston Churchill, nadat Bessie Braddock vir hom gesê het dat hy dronk is, geantwoord het: "Maar ek sal môre nugter wees, en jy sal nog steeds lelik wees". Alhoewel hy sarkasties was, het hy nie die teenoorgestelde gesê van wat hy bedoel het nie.

Eggoiese toespeling is die hoofkomponent in die oordrag van verbaal ironiese betekenis. Dit kan die beste beskryf word as 'n spraakhandeling waardeur die spreker 'n gedagte, oortuiging of idee voorstel, en hierdie idee tegelykertyd implisiet aan iemand anders toeskryf wat verkeerd of mislei is. Op hierdie manier dissosieer die spreker homself van die idee en kommunikeer hy sy onuitgesproke meningsverskil.

Net soos ander vorms van verbale ironie steun eggoiese toespeling op semanties verhelderende leidrade om korrek geïnterpreteer te word. Hierdie leidrade is dikwels in die vorm van paralinguistiese merkers soos prosodie (maat en ritme), stemtoon of toonhoogte, sowel as nieverbale leidrade soos handgebare, gesigsuitdrukking en oë. 

Hierdie soort ironie kom voor wanneer die toeskouer sekere inligting ontvang waarvan minstens een van die karakters in die narratief onbewus is. Die kyker het dus 'n voorsprong op minstens een van die karakters.

Byvoorbeeld:

Tragiese ironie is 'n spesiale kategorie van dramatiese ironie. In tragiese ironie word die karakters se woorde en optrede deur die werklike situasie weerspreek, en die kykers is ten volle bewus daarvan. Die Oxford English Dictionary definieer dit as:
die strydigheid wat ontstaan wanneer die (tragiese) betekenis van 'n karakter se woorde of optrede aan die gehoor geopenbaar word, maar onbekend is aan die betrokke karakter, 'n literêre tegniek wat oorspronklik in Griekse tragedies gebruik is.

Antieke Griekse dramas is in die besonder deur tragiese ironie gekarakteriseer, want die gehoor was reeds vertroud met die legendes wat in die meeste dramas gedramatiseer is. Colebrook skryf:
Tragiese ironie is by uitstek in antieke dramas aangewend … Die gehoor het die drama sien ontvou, reeds bewus van die voorafbestemde uitkoms … In Sofokles se "Oedipus the King", kan "ons" (die gehoor) byvoorbeeld sien waarvoor Oedipus blind is. Die man wat hy vermoor, is sy pa, maar hy weet dit nie.

Dit is 'n relatief moderne gebruik van die term en beskryf 'n teenstrydigheid tussen die verwagte resultaat en werklike resultaat in 'n sekere situasie.

Byvoorbeeld:

Die uitdrukking kosmiese ironie of "ironie van die noodlot" stam uit die idee dat die gode (of die skikgodinne) hulleself vermaak deur op ironiese wyse doelbewus met mense se koppe smokkel. Baie soos situasionele ironie, ontstaan dit uit skerp kontraste tussen die realiteit en menslike ideale, of tussen menslike bedoelinge en werklike resultate. Die voortspruitende situasie is pynlik teenstrydig met wat verwag of bedoel is.

Wanneer daar met moderne oë na die geskiedenis gekyk word, is daar dikwels skerp kontraste tussen die manier waarop historiese figure hulle wêreld se toekoms gesien het, en dit wat uiteindelik gebeur het. Gedurende die 1920's het "The New York Times" herhaaldelik minagtend oor blokkiesraaisels geskryf. In 1924 betreur die koerant die "verkwisting in die vrugtelose opsoek van woorde waarvan die letters in 'n bepaalde patroon pas." In 1925 het hulle geskryf: "Die vraag of blokkiesraaisels voordelig of nadelig is, vereis nie 'n dringende antwoord nie. Die gier is duidelik vinnig besig om oor te waai." Vandag is die "The New York Times "by uitstek die koerant wat met blokkiesraaisels geassosieer word.

In 'n meer tragiese voorbeeld van historiese ironie het H.G. Wells die oorlog wat vandag as die Eerste Wêreldoorlog bekendstaan, beskryf as "die oorlog wat alle oorloë sal beëindig". Historiese ironie is dus 'n ondergroep van kosmiese ironie, maar een waarin die element van tyd 'n rol moet speel.

Buskruit is volgens akademiese konsensus in die 19de eeu deur Chinese alchemiste ontdek terwyl hulle na 'n lewenselikser gesoek het.

Historiese ironie sluit ook uitvinders in wie se dood uiteindelik deur hulle eie uitvindsels veroorsaak is.

Ander prominente voorbeelde van uitkomste wat terugskouend duidelik in stryd met die verwagting was, sluit in:
Historiese ironie is dus 'n ondergroep van kosmiese ironie, maar een waarin die element van tyd 'n rol moet speel.




</doc>
<doc id="119528" url="https://af.wikipedia.org/wiki?curid=119528" title="Dwarsgemonteerde enjin">
Dwarsgemonteerde enjin

'n Dwarsgemonteerde enjin is 'n enjin in 'n voertuig gemonteer sodat die enjin se krukas loodreg is met die lang as van die voertuig. Baie moderne voorwieldryfvoertuie gebruik hierdie enjinuitleg. (Die meeste agterwieldryfvoertuie gebruik 'n longitudinale enjin opset, waar die enjin se krukas parallel is met die lang as van die voertuig, behalwe vir 'n paar agter-mid-enjinvoertuie, wat gebruik maak van 'n dwarsenjin op 'n transas gemonteer agter in plaas van aan die voorkant.)

Die eerste suksesvolle dwarsenjinmotors was die tweesilinder DKW "Front"-reeks van motors, wat die eerste keer verskyn het in 1931. Na die Tweede Wêreldoorlog, het SAAB die opset in hul eerste model, die Saab 92, in 1947 gebruik. Die reëling was ook gebruik vir Borgward se Goliat- en Hansa-merk motors en in 'n paar ander Duitse motors. Dit was egter eers met Alec Issigonis se Mini, wat deur die British Motor Corporation bekend gestel is in 1959, dat die ontwerp lof toegeswaai is. Issigonis het die kar se ratkas in die oliebak van die enjin geinkorporeer, en daarmee 'n aandryfeenheid vervaardiging wat smal genoeg was om dwars in 'n motor wat net vier voet (1,2 m) wyd was te installeer. Tesame met die veel groter binneruim wat die uitleg meebring (die hele aandrywing beslaan net 20 persent van die motor se lengte) het die Mini 'n ware alternatief vir die konvensionele klein familiemotor geword. 


</doc>
<doc id="119529" url="https://af.wikipedia.org/wiki?curid=119529" title="Langsgeplaasde enjin">
Langsgeplaasde enjin

'n Langsgeplaasde enjin is 'n suierenjin waarby die krukas in die voertuig se ryrigting lê, dus in lyn met die lengte van die voertuig.

Dié tipe enjinuitleg word meestal by motors met agterwielaandrywing gevind, met die uitsondering van sommige Audi modelle wat oor dié tipe enjin met voorwielaandrywing beskik. By voorwielaandrywing word meestal dwarsgemonteerde enjins gebruik.


</doc>
<doc id="119531" url="https://af.wikipedia.org/wiki?curid=119531" title="Bob Borowsky">
Bob Borowsky

Bob Borowsky (1929-) is ’n Suid-Afrikaanse bariton en apteker. Hy het in altesaam 650 opera-, operette- en oratoriumuitvoerings in Suid-Afrika opgetree. Hy het hom veral in operas van Puccini, Verdi en Donizetti vir die eertydse Truk in Pretoria onderskei. Borowsky het talle ligtemusiekkonserte met die sopraan Doris Brasch (1929–2012) aangebied en groot kommersiële sukses daarmee behaal. Hy het ook saam met Leonore Veenemans (1935–1973) opgetree.

Ná matrikulasie doen hy aansoek om by die Johannesburgse Filharmoniese Vereniging aan te sluit. Hy sing in 1948 en 1949 in die koor terwyl hy deeltyds aptekerswese studeer. Aan die einde van 1951, nadat hy as 'n apteker gekwalifiseer het, begin hy met sanglesse by Bruce Anderson (1905–1979). Hy besoek Rome vir twee en 'n half jaar en keer in September 1956 na Suid-Afrika terug.

In 1990 emigreer hy na Australië, waar hy tot 2009 nog professioneel gesing het.



</doc>
<doc id="119534" url="https://af.wikipedia.org/wiki?curid=119534" title="Wienerwald">
Wienerwald

Die Wienerwald is die mees oostelike uitloper van die Noord-Alpe in die Oostenrykse deelstate Neder-Oostenryk en Wene en vorm met sy voetheuwels sodoende die noordoostelike einde van die Alpereeks. Die middelgebergte, wat sowat 45 km lank en tussen 20 en 30 km wyd is, is grotendeels bebos en het met sy netwerk van wandelpaaie en staproetes asook sy wyndorpies tot 'n gewilde ontspanningsgebied vir die bewoners van die nabygeleë Oostenrykse hoofstad ontwikkel wat maklik met openbare vervoermiddels bereik kan word. 

Byna die hele gebergte, insluitende sy randgebiede wat tot in die stadsgebied van Wene strek en deel uitmaak van dié miljoenestad se groen gordel, is in 2005 deur Unesco as Biosfeerpark Wienerwald aangewys. Dit maak van Wene die enigste wêreldstad wat gedeeltelik (sewe stadsdistrikte met 9 900 ha) in 'n biosfeerpark geleë is.


</doc>
<doc id="119537" url="https://af.wikipedia.org/wiki?curid=119537" title="Parodie">
Parodie

'n Parodie is 'n werk wat geskep is om 'n oorspronklike werk na te boots, daarmee te spot of daarop kommentaar te lewer deur van satiriese of ironiese nabootsing gebruik te maak. Dit is gewoonlik op die onderwerp, styl of outeur van die oorspronklike werk gerig. Parodie kan in kuns of kultuur voorkom, insluitend letterkunde, musiek (alhoewel "parodie" in musiek 'n vroeër, ietwat ander betekenis as by die ander kunsvorms het), animasie, videospeletjies en rolprente.

Volgens Aristoteles ("Poetics", ii. 5), was Hegemon van Thasos die uitvinder van 'n soort parodie. Hy het die bewoording in bekende gedigte op subtiele wyse van die sublieme in die belaglike verander. In antieke Griekse letterkunde was 'n "parodia" 'n narratiewe gedig wat die styl en prosodie van epiese gedigte nageboots het, "maar ligte satiriese of komies-heroïese onderwerpe hanteer het". Die komponente van die Griekse woord is inderdaad παρά "para" "langs" of "teen", en ᾠδή "oide" "lied". Die oorspronklike Griekse woord παρῳδία "parodia" het dus soms "teenlied" beteken, 'n  nabootsing wat teenoor die oorspronklike gestel is. Die "Oxford English Dictionary" definieer parodie dan ook as nabootsing "wat daarop gerig is om 'n belaglike effek te skep". Aangesien par- ook die nie-antagonistiese betekenis van "langs" het, "is daar niks in "parodia" wat die insluiting van 'n spottende aspek noodsaak nie".

As 'n tegniese term in klassieke musiek verwys "parodie "na die wysiging van een soort komposisie tot 'n ander (byvoorbeeld die verwerking 'n motet tot 'n klawerbordwerk soos Girolamo Cavazzoni, Antonio de Cabezón, en Alonso Mudarra met Josquin des Prez-motette gedoen het). 'n Parodiemis ("missa parodia") of 'n oratorium het uitvoerige aanhalings uit ander vokale werke soos motette of kantates gebruik; Victoria, Palestrina, Lassus, en ander komponiste van die 16de eeu het van hierdie tegniek gebruik gemaak. Die term word ook soms op prosedures eie aan die Baroktydperk toegepas, soos toe Bach musiek uit kantates vir sy Kersfees Oratorium gewysig het.

Die musikologiese definisie van die term "parodie" is vandag oor die algemeen deur 'n meer algemene betekenis van die woord vervang. In sy meer kontemporêre gebruik het musikale parodie gewoonlik 'n humoristiese, selfs satiriese bedoeling waarin bekende musikale idees of lirieke in 'n ander, dikwels strydige konteks gebruik word. Musikale parodieë kan na die eiesoortige styl van komponis of kunstenaar, of selfs 'n algemene musiekstyl verwys. "The Ritz Roll and Rock", 'n sang- en dansnommer wat in die rolprent Silk Stockings deur Fred Astaire uitgevoer word, is 'n parodie op die Rock and Roll-genre. Aan die anderkant, alhoewel Weird Al Yankovic se bekendste werke op bepaalde populêre liedjies gebaseer is, gebruik hy dikwels teenstrydige elemente uit die popkultuur vir komiese effek.

Die eerste Engelse gebruik van die woord "parodie" wat in die "Oxford English Dictionary" aangehaal word, is dié van Ben Jonson, in "Every Man in His Humour" in 1598: "'n Parodie, 'n parodie! om dit meer absurd te maak as wat dit was."

Soms gebeur dit dat die reputasie van 'n parodie die reputasie van die oorspronklike werk oorleef. "Don Quixote", wat byvoorbeeld 'n parodie op die tradisionele dwalende ridder-verhale is, is baie bekender as "Amadis de Gaula", die roman waardeur dit geïnspireer is (alhoewel Amadis wel in die boek genoem word).

Die meer onlangse situasiekomedie "’Allo ’Allo!" is dalk bekender as die drama "Secret Army" waarvan dit 'n parodie is.

Daar is selfs kunstenaars wat vir hulle 'n loopbaan uitkerf deur parodieë te skep. Een van die bekendste voorbeelde is "Weird Al" Yankovic. Sy parodieë van ander musiekbedrywe en hulle liedjies is vandag bekender as baie van die kunstenaars of musiekgroepe wat hy geparodieer het. Yankovic is nie volgens wet verplig om toestemming vir sy parodieë te verkry nie; as 'n persoonlike reël, vra hy egter wel toestemming om 'n persoon se liedjie te parodieer voordat hy dit opneem. Verskeie kunstenaars, soos die rapper Chamillionaire en die grunge-groep Nirvana sê dat Yankovic se parodieë van hulle onderskeie nommers uitstekend was, en baie kunstenaars beskou dit as 'n eer om deur hom geparodieer te word.

Sommige genreteoretici beskou parodie as 'n natuurlike ontwikkeling in die lewensiklus van alle genres; hierdie idee het veral vrugte afgewerp vir teoretici van genrefilms. Hierdie teoretici het byvoorbeeld opgemerk dat Wilde Weste-rolprente, nadat die konvensies van die genre in die klassieke fase neergelê is, 'n parodiefase ondergaan het waarin daardie selfde konvensies belaglik gemaak en ontleed is. Aangesien gehore hierdie klassieke Wilde Weste-flieks gesien het, het hulle sekere verwagtings rondom nuwe rolprente gehad, en toe hierdie verwagtings omgedop is, het die gehoor gelag.

Die eerste parodierolprent was moontlik "Mud and Sand" (1922), 'n fliek deur Stan Laurel wat met Rudolph Valentino se rolprent "Blood and Sand" gespot het. Laurel, wat in die middel-20's in parodieë gespesialiseer het, het 'n hele paar geskryf en self daarin gespeel. Sommiges was 'n draakstekery met populêre rolprente soos "Dr. Jekyll and Mr. Hyde"—wat in die komiese "Dr. Pyckle and Mr. Pryde" (1926) geparodieer is. In 1940 het Charlie Chaplin met die rolprent "The Great Dictator" 'n satiriese komedie oor Adolf Hitler gemaak, ná die heel eerste Hollywood-parodie op die Nazi's, die Three Stooges se kortfilm "You Nazty Spy!".

Ongeveer 20 jaar later het Mel Brooks sy loopbaan ook met 'n Hitler-parodie begin. Na "The Producers" (1968), het Brooks een van die bekendste rolprentparodiste geword en met enige rolprentgenre die spot gedryf. "Blazing Saddles" (1974) is 'n parodie op Wilde Weste-flieks, "Young Frankenstein" (1974) is 'n Frankenstein-parodie, "Spaceballs" (1987) is 'n Star Wars-parodie, en "Robin Hood Men in Tights" (1993) is Mel se weergawe van die klassieke Robin Hood-verhaal.

Die Britse parodiegroep Monty Python is ook bekend vir hulle parodieë soos die "Monty Python and the Holy Grail-"parodie op King Arthur (1974), en die Jesus-satire "Life of Brian" (1979). In die 1980's het 'n volgende span parodieskrywers opgang gemaak, insluitend David Zucker, Jim Abrahams en Jerry Zucker. Hulle bekendste rolprente is "Airplane!", "Hot Shots!" en die "Naked Gun-"series. El equipo Aahhgg (1989) is 'n Spaanse rolprentparodie van die TV-reeks "The A-team "wat deur José Truchado geregisseer is.

Selfparodie is 'n onderafdeling van parodie waarin kunstenaars 'n parodie op hulle eie werk (soos in Ricky Gervais se "Extras") of op gedeeltes van hulle werk (soos Antonio Banderas se Puss in Boots in die "Shrek-"reeks) skep, of waar 'n kunstenaar of genre die elemente van vroeëre werke in so 'n mate herhaal dat oorspronklikheid later verlore gaan.

Parodie is 'n algemene bestanddeel in satire en word dikwels gebruik om maatskaplike en politieke kommentaar te lewer. Voorbeelde sluit "The Daily Show" en "The Colbert Report" in, parodieë op 'n nuusuitsending en 'n kletsprogram wat daarop gerig is om politieke en maatskaplike tendense en gebeure te satiriseer.

Aan die ander kant het die skrywer en gereelde parodis Vladimir Nabokov die volgende onderskeid getref: "Satire is 'n les, parodie is 'n spel."

Dit kan moeilik wees om sommige gebeure soos 'n nasionale tragedie te hanteer. Chet Clem, die redaksionele bestuurder van die parodiese nuuspublikasie "The Onion", het in 'n onderhoud met "Wikinews" gesê dat sekere vrae na vore kom wanneer moeilike onderwerpe hanteer word:Parodie hoef nie noodwendig satiries te wees nie, en kan soms met respek en waardering vir die betrokke onderwerp aangewend word, sonder om 'n onverskillige sarkastiese aanval te wees.

Parodie is ook al gebruik om 'n dialoog tussen kulture of subkulture te fasiliteer. Sosiolinguis Mary Louise Pratt identifiseer parodie as een van die "kunste van die kontaksone", waardeur gemarginaliseerde of verdrukte groepe sekere aspekte van meer bemagtigde kulture vir hulleself "selektief toe-eien" of naboots of oorneem.






</doc>
<doc id="119538" url="https://af.wikipedia.org/wiki?curid=119538" title="Nieu-Seelandse Grand Prix">
Nieu-Seelandse Grand Prix

Die Nieu-Seelandse Grand Prix, soms bekend as die Nieu-Seelandse Internasionale Grand Prix, is 'n motorsportbyeenkoms wat jaarliks in Nieu-Seeland gehou word. Dit is die eerste keer in 1950 gehou, en het bekendheid verwerf weens die rondes van die Tasmanreeks in die 1960's en 1970's. Dit word tans aangebied as die handtekeningresies van die Toyota Racing-reeks.

Dit is een van slegs twee huidige nasionale Grands Prix wat nie deel is van die Formule Eenwêreldkampioenskap nie, die ander is die Macau Grand Prix.



</doc>
<doc id="119539" url="https://af.wikipedia.org/wiki?curid=119539" title="89ste Oscar-toekenningsaand">
89ste Oscar-toekenningsaand

Die 89ste Oscar-toekenningsaand is op 26 Februarie 2017 deur die "Academy of Motion Picture Arts and Sciences" in die Dolby-teater in Hollywood, Los Angeles, gehou om erkenning te gee aan die rolprente van 2016. Die komediant Jimmy Kimmel was vir die eerste keer die aanbieder. 

Die prent wat vir die meeste pryse benoem en die meeste ingepalm het, was "La La Land" (onderskeidelik 14 en 6) met Damien Chazelle as regisseur. Chazelle het ook die Oscar vir beste regisseur gewen.

"Moonlight" het drie Oscars gewen, onder meer dié vir beste rolprent. "La La Land" is verkeerdelik as die wenner aangekondig voordat die fout reggestel en "Moonlight" as die eintlike wenner aangekondig is. "Hacksaw Ridge" en "Manchester by the Sea" het elk twee pryse gewen. Wenners van een prys elk sluit in "Arrival", "Fantastic Beasts and Where to Find Them", "Fences", "The Jungle Book", "O.J.: Made in America", "Piper", "The Salesman", "Sing", "Suicide Squad", "The White Helmets" en "Zootopia".

Hier volg ’n lys van die belangrikste benoemdes. Die wenners word eerste genoem en is in vet druk.




</doc>
<doc id="119541" url="https://af.wikipedia.org/wiki?curid=119541" title="Klemens von Metternich">
Klemens von Metternich

Prins Klemens Wenzel von Metternich (volle naam Klemens Wenzel Nepomuk Lothar, Fürst von Metternich-Winneburg zu Beilstein, 15 Mei 1773 – 11 Junie 1859) was 'n diplomaat en staatsman wat in diens van Oostenryk gestaan het. In 1809 is hy as minister van buitelandse sake en in 1821 as kanselier benoem. Vanaf 1813, op die hoogtepunt van sy loopbaan, was Metternich een van die leidende staatsmanne van sy tyd wat - ná die onttroning van Napoléon Bonaparte - tydens die Kongres van Wene, waar hy as voorsitter gefungeer het, 'n beslissende rol by die politieke herordening van Europa volgens die beginsel van 'n relatiewe ewewig tussen die Europese moondhede gespeel het.

Metternich, wat ook tydens die Restourasie- en Bierdermeiertydperk sy status as staatsman van Europese formaat kon handhaaf en sy stempel op die Heilige Alliansie tussen die monarge van Rusland, Pruise en Oostenryk afgedruk het, was 'n voorstander van die monargiese beginsel en het veral in Duitsland en Italië 'n verbete politieke stryd teen nasionale en liberale bewegings gevoer. Eers in 1848 bedank hy as 'n gevolg van die revolusies van 1848.

Metternich word tradisioneel uitgebeeld as reaksionêr. In 'n nuwe omvattende biografie oor die staatsman, die resultaat van uitgebreide navorsing en die studie van nuwe bronne deur die Duitse geskiedkundige Wolfram Siemann, kom egter 'n heel ander beeld van Metternich tot stand. Metternich se denkwyse was allesbehalwe reaksionêr, maar eerder modern; sy politieke analises was skerpsinnig en sy politieke optrede meer rigtingwysend vir die Europese orde as historici dit tot dusver erken het.

Dit was immers Metternich se groot politieke teenspeler Napoléon Bonaparte wat sy eie filosofie in 1813 vir Metternich opgesom het as "'n Man soos ek skyt op die lewe van een miljoen mense!" Metternich het die oorloë, wat meer as twee dekades lank in Europa gewoed het, as die ineenstorting van die menslike beskawing beleef en voorspel dat die vryheidsstrewe van nasies in 'n nog bloedigere ramp sou uitloop. Teen dié politieke agtergrond moet volgens Siemann ook Metternich se Europese vredeskikking van 1815 en selfs sy repressiewe optrede teen enige dreigende maatskaplike opstand gesien word. 

Na die Weense Kongres kon Metternich al sy kragte wy aan sy hoofoogmerk: die handhawing van die magsbalans wat hy in Wenen uitgewerk het. Hiermee het hy soveel sukses behaal dat die tydperk tussen 1815 en 1848 dikwels "Metternich se Europa" genoem word. Geen afwyking van sy idees is in enige staat geduld nie. Nasionalisme en liberalisme is doeltreffend onderdruk. In 1848 het revolusies egter in byna elke land van Europa opgevlam. Sy stelsel van sensuur, geheime polisie-optrede en spioenasie wat hy deur middel van die Karisbad-dekrete van 1819 in die hele Duitsland ingestel het, het veroorsaak dat die liberaliste in Wenen agter sy bloed aan was. Metternich moes vlug, en dit was die einde van sy glansryke politieke loopbaan. Hoewel hy na die onderdrukking van die opstand na Oostenryk teruggekeer het, het hy geen aktiewe rol meer in die politiek gespeel nie. 

Metternich was buitendien 'n tradisiebewuste ryksgraaf en 'n vroeë entrepreneur, 'n bewonderaar van die Britse grondwetlike orde en 'n vurige vereerder van vroue. Aan sy pogings om die Habsburgse monargie, 'n instabiele veelvolkestaat, te hervorm was egter geen sukses beskore nie.



</doc>
<doc id="119542" url="https://af.wikipedia.org/wiki?curid=119542" title="Verwerpte opstyging">
Verwerpte opstyging

In lugvaartterminologie, is 'n verwerpte opstyging of gestaakte opstyging (in lugvaarttaal aangedui deur Rejected Take-Off, afk. RTO) die situasie wanneer besluit word om die opstyging van 'n vliegtuig te aborteer. Daar kan baie redes vir die besluit om 'n verwerpte opstyging uit te voer, maar dis gewoonlik as gevolg van vermeende of werklike tegniese mislukkings, soos 'n enjinstaking tydens die opstyglopie.

'n Verwerpte opstyging word gewoonlik slegs uitgevoer indien die vliegtuig se spoed laer is as die opstygbesluitspoed, bekend as V, is, wat vir die groter multi-enjinvliegtuie voor elke vlug bereken word. Teen laer as die besluitspoed moet die vliegtuig in staat wees om veilig te kan stop voor die einde van die aanloopbaan. Teen vinniger as die besluitspoed, mag die vliegtuig die aanloopbaan oorskiet as die opstyging gestaak word en daarom word 'n verwerpte opstyging gewoonlik nie bo hierdie spoed uitgevoer nie, tensy daar twyfel bestaan oor die vliegtuig se vliegvermoë.

Indien 'n ernstige staking voorkom (of vermoed word) bo V, maar die vliegtuig se vermoë om te vlieg word nie betwyfel nie, sal die opstyging kan voortgegaan ten spyte van die noodgeval en die vliegtuigloods sal probeer om so gou as moontlik weer te land.

Vóórdat daar met enige opstyging begin word, word die outoremstelsel van die vliegtuig, indien beskikbaar, op die RTO-modus gestel. Die outoremstelsel sal outomaties maksimaal rem indien die stygvermoë bo 'n bepaalde snelheid tot stolling gereduseer word, of as die straalomkering van die enjin(s) geaktiveer word.

Dit is nie ongewoon vir een of meer bande om pap te word tydens 'n hoëspoed-gestaakte opstyging nie. 'n Deeglike inspeksie van die bande, remme en die onderstel is nodig nadat
'n afgebroke opstyging uitgevoer is. Tydens 'n gestaakte opstyging kom 'n groot hoeveelheid warmte vry uit die remme, weens die omskakeling van kinetiese energie na hitte. Die hitte veroorsaak 'n toename in die bandspanning wat kan lei tot veelvuldige gebarsde bande.


</doc>
<doc id="119543" url="https://af.wikipedia.org/wiki?curid=119543" title="Holden Commodore (VF)">
Holden Commodore (VF)

Die Holden Commodore (VF) is 'n limousine vervaardig deur Holden sedert Junie 2013. Dit is die tweede en laaste beduidende hersiene uitgawe van die finale vierde geslag van die Holden Commodore wat vervaardig is in Australië. Die reeks bestaan uit 'n sedan- en stasiewa-variante wat verkoop onder die luukse Holden Calais (VF) naam. Die kommersiële nutsvariant wat as die Holden Ute (VF) bemark word, kry ook goeie aftrek.

Die Commodore SS sedan word uitgevoer na die Verenigde State en hernoem as die Chevrolet SS.  Holden Special Vehicles (HSV) maak gebruik van die VF reeks as die basis vir sy prestasie Gen-F sedan, stasiewa en nutsreeks, wat ook uitgevoer word na die Verenigde Koninkryk as die Vauxhall VXR8 reeks.

In Desember 2013 het GM aangekondig dat Australiese produksie van die VF Commodore gestaak word, tesame met al die ander Australiese produksie in 2017.


</doc>
<doc id="119544" url="https://af.wikipedia.org/wiki?curid=119544" title="Triple Eight Race Engineering (Australia)">
Triple Eight Race Engineering (Australia)

Triple Eight Race Engineering is 'n Australiese motorrenspan wat aan die Supercars-kampioenskap deelneem. Die span is die enigste Brisbane-gebaseerde V8 Supermotorspan sedert sy ontstaan, wat oorspronklik uit die voormalige Briggs Motor Sport-werkswinkels in Bowen Hills bedryf is, voordat dit na Banyo verskuif het in 2009. Sedert die oorname van die voormalige Briggs Motorsportspan gedurende die 2003-seisoen het die span die V8-Supermotorkampioenskap ses keer gewen, die span se kampioenskap sewe keer en die Bathurst 1000 ses keer.

Die span bedryf tans drie Holden VF Commodores vir hul renjaers, sesmalige reekskampioen Jamie Whincup, driemalige reekskampioen Craig Lowndes en eenmalige reekskampioen Shane Van Gisbergen. Daarbenewens bied die span tegniese ondersteuning aan die mede-Queensland gebaseerde span Tekno Autosports. Die span doen sy toetswerk by die Queensland Raceway


</doc>
<doc id="119545" url="https://af.wikipedia.org/wiki?curid=119545" title="Skuurvastheid">
Skuurvastheid

Skuurvastheid of skuurweerstand is 'n materiaaleienskap wat kenmerk watter weerstand 'n materiaal teen vryf, skuur or skraap bied.

Dit is 'n belangrike eienskap vir papier en papierbord en word in 'n laboratorium gemeet deur papier 'n bepaalde tyd aan draaiende skuurwiele bloot te stel. Dit kan droog of nat gedoen word.

Skuurvastheid is ook 'n belangrike faktor wat die lewensduur van tekstielprodukte bepaal. Watter skuurvastheid 'n stof besit word deur die vesel, die draadstruktuur asook die tipe materiaal bepaal.

Die skuurvastheid van beton hang veral van sy krag af. 'n Toename in weerstand kan hoofsaaklik deur 'n toename van die sementgehalte en vermindering van die voggehalte bereik word.Die hardheid van die growwe aggregaat is minder belangrik omdat dit net 'n rol speel indien die matriks weggeslyt is.

Daar bestaan versnelde slytasietoetse vir beton, wat vermag 'n betroubare bepaling van die oppervlak se slytasie teen tyd te verkry. 'n Mikrometer word gebruik om met tussenposes van 5, 10, 15 en 30 minute die omvang van die slytasie te meet.

Om die skuurvastheid te verbeter word dikwels 'n coating van byvoorbeeld PTFE gebruik.


</doc>
<doc id="119547" url="https://af.wikipedia.org/wiki?curid=119547" title="Polimeer">
Polimeer

'n Polimeer is 'n chemiese stof wat baie groot molekule bevat wat uit herhaalde kleiner eenhede, die monomere, opgebou is.

'n Goeie voorbeeld van 'n polimeer is polistireen. Die syketting van die stireenmolekuul bevat 'n dubbelbinding wat in teenwoordigheid van 'n geskikte katalisator kan polimeriseer. Die π-binding van die syketting kan oopgemaak word en 'n binding met 'n tweede molekuul veroorsaak. Hierdie proses kan baie kere herhaal word wat die monomere aan mekaar ryg. Hierdie proses van kettingvorming word polimerisasie genoem.

Soms kan ook die omgekeerde proses plaasvind, wat depolimerisasie genoem word. Vir polistireen gebeur dit deur die polimeer eenvoudig te verhit. By die meeste polimere is dit egter nie moontlik nie en lei verhitting net tot degradasie en verkoling onder vrystelling van dikwels skadelike dampe.

Die monomeereenheid binne die polistireenketting bestaan uit twee koolstofatome waaraan vier groepe geheg is. Drie daarvan is waterstofatome H-, een daarvan is 'n fenielgroep (benseenring). Die posisie van die fenielgroepe in 'n polimeerketting kan egter verskil. Hierdie verskynsel word taktisiteit genoem. In ander polimere kan die sygroep wat anders as 'n fenielgroep wees en dit word algemeen met R- weergegee.

Watter taktisiteit die gevormde polimeer verkry hang af van watter katalisator vir die polimerisasiereaksie aangewend word. Die eienskappe van die gevormde polimeer kan baie verskil afhanklik van sy taktisiteit.

Die polimerisasiereaksie lewer gewoonlik 'n mengsel van molekule van verskeie lengtes. Die gevormde stof besit daarom gewoonlik nie een molêre massa nie, maar 'n massaverdeling. Sulke polimere word "polidisperse" genoem. 'n Uitsondering hierop vorm die biopolimere, soos die proteïene. Hulle vorming is deur die DNS voorgeprogrammeer en die gevormde molekule het altyd dieselfde struktuur en lengte. Sulke polimere heet "monodisperse."


</doc>
<doc id="119548" url="https://af.wikipedia.org/wiki?curid=119548" title="Annalise Bosch">
Annalise Bosch

Annalise Bosch is ’n Suid-Afrikaanse aktrise en regisseur. Sy is bekend vir haar rol in prente soos "Ouma se slim kind" (2007), "Agter elke man" (1990) en "Liewe Hemel, Genis!"

Haar loopbaan begin in 1976 by die destydse Sukovs. Bosch regisseer vir Lizz Meiring in "Bizzie Lizzie", "Elke ander duim ’n dame" en "Lippetaal", en vir Amanda Strydom in "Volstoom". In die debuutproduksie van Wikus du Toit se "Sing!" het sy teenoor Kosie Smit en Dawid Boverhoff gespeel. Sy het die hoofrol in Gustav Kuhn se fliek, "Ouma se slim kind", vertolk.

Sy was met die akteur en skilder At Botha getroud. Hulle seun, Pieter Bosch-Botha, was ook 'n akteur, regisseur en vervaardiger.




</doc>
<doc id="119553" url="https://af.wikipedia.org/wiki?curid=119553" title="Judith Mason">
Judith Mason

Judith Mason (10 Oktober 1938 – 28 Desember 2016) was 'n Suid-Afrikaanse kunstenaar wat met olieverf, potlood, drukkuns en gemengde media gewerk het. Haar werk is ryk aan simboliek en mitologie, en vertoon 'n seldsame tegniese virtuositeit.

Judith Mason is in Pretoria gebore in 1938. Sy het aan die Universiteit van die Witwatersrand studeer en 'n BA-graad in beeldende kunste in 1960 behaal. Haar eerste solo-uitstalling was in 1964. Sy het kuns by verskeie universiteite en kunsskole gedoseer. 'n Paar van Mason se werke handel oor die gruweldade wat ontbloot is deur die Waarheid-en-versoeningskommissie. Sy sterf op 28 Desember 2016 by haar huis in Witrivier.

Haar vormingsjare het sy in noue aanraking met die veld deurgebring, waar sy goed vertroud geraak het met dier-, voël- en plantsoorte. Mason was 'n leerling van die Pretoria High School for Girls en het aan die Universiteit van die Witwatersrand gestudeer, waar sy in 1960 'n BA-graad in die skone kunste behaal het. 

Haar vroeëre huwelik met ŉ argeoloog het haar kunswerk sterk beïnvloed. Sy het gevind dat fragmente en gebruiksartikels uit vroeëre beskawings 'n mens heelwat van die betrokke beskawing kon vertel. Ervaringe uit haar eie verlede het ook plek gekry in haar kuns en uit hulle bepaalde samehang het 'n indrukwekkende oorspronklikheid gegroei. 

Mason skep nie uitermate baie kunswerke nie en is besonder krities oor haar eie werk, vandaar die tegniese presiesheid en fyn afwerking in haar kuns. Die belangrikste versamelings waarin haar kuns verteenwoordig word, is die Suid-Afrikaanse Nasionale Kunsmuseum in Kaapstad, die Hester Rupert-Kunsmuseum op Graaff-Reinet, die Witwatersrandse Universiteit, die Rembrandt-Stigting, die Johannesburgse Kunsmuseum en die Pretoriase Kunsmuseum. 

Van 1964 tot 1982 het Mason maar 15 uitstallings gehou. In 1963 was Mason die naaswenner in 'n wedstryd met die tema "Arbeid" wat deur Galery 101 en UAT uitgeskryf is. In 1966 is haar werk by die Venesiese Biënnale en in 1971 by die Sao Paulo-Biënnale uitgestal. 

Judith Mason se werk is baie indringend. Haar beelde en simbole hou gewoonlik met innerlike voorwerpe verband. Die voorwerpe wat sy in haar werk uitbeeld, wissel van strukture soos skedels, bene en fossiele tot sagter voorwerpe soos harte en fetusse. Twee aspekte van Mason se werk wat opval, is die godsdienstige simboliek en die sogenaamde "speelgoed" wat sy transformeer. 

Sy vervorm graag Bybelverhale en mites sodat hulle 'n eietydse boodskap het of kommentaar op moderne tye lewer. Soms is haar werk eietydse ikone. "Speelgoed" plaas sy soms in vreemde, maar treffende kombinasies sodat hulle unieke betekenisse aanneem. 

Sy maak gebruik van kontemporêre tegnieke en style soos collage ('n tegniek waarvolgens voorwerpe soos koerantuitknipsels op die skildervlak geplak word), frottage ('n tegniek waarvolgens die skilderdoek of papier oor 'n growwe oppervlak geplaas en gevryf word totdat die tekstuur van die voorwerp deurslaan; dit word dan as inspirasie vir 'n kunswerk gebruik), objet trouvé ('n gevonde voorwerp word as kunswerk uitgestal) en trompe l'oeil ('n naturalistiese styl) waarmee die toeskouer gekul word ten opsigte van die stollike werklikheid van die voorwerp). T

erwyl Mason vroeër baie van aardse kleure gebruik gemaak het, het sy die laaste ruk van haar lewe gebruik gemaak van delikate kleure.



</doc>
<doc id="119555" url="https://af.wikipedia.org/wiki?curid=119555" title="Sigma 300–800mm f/5.6 EX DG HSM lens">
Sigma 300–800mm f/5.6 EX DG HSM lens

Die Sigma 300–800mm lens is 'n professionele-vlak supertelefotozoemlens wat deur die Sigma Korporasie vervaardig word, vir gebruik met digitale enkellensreflekskameras.



</doc>
<doc id="119557" url="https://af.wikipedia.org/wiki?curid=119557" title="Edith Clarke">
Edith Clarke

Edith Clarke (10 Februarie 1883 – 29 Oktober 1959) was die eerste vroulike elektriese ingenieur en die eerste vroulike professor van elektriese ingenieurswese aan die Universiteit van Texas in Austin. Sy het gespesialiseer in elektriese kragstelsel analise en het "Circuit Analysis of A-C Power Systems "geskryf.

Edith Clarke is gebore 10 Februarie 1883, in Howard County, Maryland vir Johannes Ridgely Clarke en Susan Dorsey Owings as een van nege kinders. Nadat sy wees gelaat is op die ouderdom van 12, was sy grootgemaak deur haar ouer suster. Sy het haar erfdeel gebruik om wiskunde en sterrekunde by Vassar Kollege te sudeer, waar sy in 1908 gradueer het.

Na die kollege, het Clarke wiskunde en fisika aangebied by 'n private skool in San Francisco en by Marshall Kollege. Sy het 'n tyd spandeer aan die bestudering van siviele ingenieurswese aan die Universiteit van Wisconsin–Madison, maar het dit gelos om 'n "rekenaar" by AT&T te word in 1912. Sy het bereken vir George Campbell, wat wiskundige metodes toegpas het op die probleme van lang-afstand elektriese transmissie. Terwyl sy by AT&T was het sy elektriese ingenieurswese aan die Columbia Universiteit in die nag studeer.

In 1918 het Clarke ingeskryf by die Massachusetts Instituut van Tegnologie, en die volgende jaar het sy die eerste vrou geword om 'n M. S. in elektriese ingenieurswese van MIT te verwerf.

Sy was nie in staat om werk te kry as 'n ingenieur nie en het vir General Electric gewerk as 'n promotor van rekenaars in die Turbine Ingenieurswese Departement. In haar vrye tyd, het sy die Clarke rekenaar ontwikkel, 'n eenvoudige grafiese toestel wat vergelykings in verband met elektriese stroom, spanning en weerstand in die elektriese transmissie lyne oplos. Die toestel kon lyn vergelykings met hiperboliese funksies tien keer vinniger as die vorige metodes oplos. Sy het aansoek gedoen vir 'n patent vir die rekenaar in 1921 en dit is toegestaan in 1925.

In 1921, nog steeds nie in staat om 'n posisie as 'n ingenieur te kry nie, het sy General Electric verlaat om fisika te leer by die Constantinople Women's College in Turkye. Die volgende jaar, was sy weer aangestel deur GE as 'n elektriese ingenieur in die Sentrale Stasie Ingenieurswese Departement. Clarke het afgetree uit General Electric in 1945.

Haar agtergrond in wiskunde het haar gehelp om roem te bereik in haar veld. Op 8 Februarie 1926, as die eerste vrou om 'n referaat lewer aan die Amerikaanse Instituut van Elektriese Ingenieurs se jaarlikse vergadering, het sy die gebruik van hiperboliese funksies vir die berekening van die maksimum drywing wat 'n lyn kon dra sonder onstabiliteit gewys. Twee van haar later artikels het toekennings van die AIEE ontvang: die Beste Plaaslike Artikel Prys in 1932 en die Beste Nasionale Artikel Prys in 1941.

In 1943 het Edith Clarke 'n invloedryke handboek in die veld van elektriese ingenieurswese geskryf, nl. "Circuit Analysis of A-C Power Systems (Stroombaan-Analise van W-S Krag Stelsels)", gebaseer op haar notas vir lesings aan GE-ingenieurs.

In 1947 het sy by die fakulteit van die Elektriese Ingenieurswese Departement by die Universiteit van Texas in Austin aangesluit. Dit het van haar die eerste vroulike professor van Elektriese Ingenieurswese in die land gemaak. Sy het vir tien jaar klasgegee en afgetree in 1957.

In 'n onderhoud met die Daily Texan op 14 Maart 1948, het Clarke waargeneem: "Daar is geen aanvraag vir vroue ingenieurs, as sodanig , soos daar is vir vroue dokters nie, maar daar is altyd 'n aanvraag vir iemand wat 'n goeie stuk werk kan doen."

Edith Clarke was die eerste vroulike ingenieur om professionele stand te behaal in die Tau Beta Pi.
In 1948 was Clarke die eerste vroulike Genoot van die Amerikaanse Instituut van Elektriese Ingenieurs.
In 1954 het sy die Vereniging van Vroue Ingenieurs Prestasie-Toekenning ontvang.

In 2015 is Clarke in postuum ingelyf in die "Hall of Fame" van nasionale uitvinders.


</doc>
<doc id="119560" url="https://af.wikipedia.org/wiki?curid=119560" title="Jolin Tsai">
Jolin Tsai

Jolin Tsai (gebore 15 September 1980) is 'n Taiwannese sangeres.




</doc>
<doc id="119561" url="https://af.wikipedia.org/wiki?curid=119561" title="Sellulose">
Sellulose

Sellulose is 'n polisakkaried, 'n polimeer van glukose.

Hierdie koolhidraat is volop in plante, want dit kom voor in 'n plant se selwand. Die Franse chemikus Anselme Payen (1795–1871) was die eerste navorser wat dit in 1834 uit selwande van plante geïsoleer het. Hierdie polimeer vorm lang vesels wat aan die selwande hul stewigheid verleen.

Sellulose en stysel is altwee polisakkariede maar daar is 'n belangrike strukturele verskil. Die skakel tussen die een glukosemonomeer en die volgende een is in 'n beta-posisie vir sellulose en in 'n alfa-posisie vir stysel. Dit verander die eienskappe grootliks. Die beta-skakel maak sellulose in teenstelling tot stysel vir die meeste organismes onverteerbaar. Daar is nogtans bepaalde mikrobes wat dit wel kan verteer. Termiete het 'n mikrobefauna in hul derms. Hierdie simbiotiese fauna bevat bakterieë, protosoë soos "Trichonympha agilis", "Personympha sp." asook archaea wat "saam" sellulose in vetsure kan omsit. Hierdeur vermag die termiete dit om hout te vreet.

Die sellulosemolekuul is ook meer 'n lineêre molekuul. Verder is daar deur die teenwoordigheid van die ketting se hidroksielgroepe talle waterstofbindings tussen buurmolekule moontlik wat hierdie molekule in vesels saampak. Dit verklaar sy stewigheid. Sellulose los nie in water op nie, maar vloeibare sinkchloriedhidrate .n (n~3) kan dit oplos. Die trihidraat is 'n vloeibare ioniese verbinding wat bestaan uit heksa-akwosink ()- en tetrachlorosinkaat ()-ione. Die heksa-akowsink-ione kan waterstofbindings met die kettings se hidroksielgroepe vorm. 'n Ander oplosmiddel is koolstofdisulfied.

Die polimerisasiegraad (PG; aantal glukosemonomere in 'n ketting wat sy lengte bepaal) kan taamlik van bron tot bron verskil:

Sellulose is 'n semikristallyne polimeer, wat party kristalstrukture het: sellulose I, II, III en IV. Van die strukture is die I-vorm die bekendste. Sellulose met 'n hoë molêre massa kristalliseer gewoonlik in 'n mengsel van twee strukture, die trikliene I en die monokliene I-struktuur. In die hoër plante oorheers die beta-struktuur. Die kristalliete is in die breedte gewoonlik baie klein: ongeveer 5 nm en wissel af met amorfe gebiedjies. Die kristalliniteit kan met X-straalkristallografie, NMR, FTIR or Raman-spektroskopie bepaal word, maar hierdie waardes is nie altyd dieselfde nie. 

Hout is 'n belangrike bron van sellulose, maar dit bevat ook party ander stowwe:


Polioses is ook polisakkariede, maar hulle bevat ander heksoses en pentoses soos mannose, glaktose, xilose en arabinose.
Lignien is nie 'n polisakkaried nie. Dit is 'n polimeer wat uit aromatiese monomere soos fenielpropaan is opgebou.

Een van die suiwerste bronne van sellulose is katoen, wat se vesel amper 90% sellulose bevat. 

Die vesels van die vlasstingel wat sedert die vroegste eeue tot linne verwerk is, bestaan ook 78% uit sellulose. Daarnaas bevat dit 4,7% hemisellulose, 0,4% lignien, die res is klein molekule soos lipiede of anorganiese stowwe. 

Kapok bevat ook sellulose (35%) en lyk meer soos hout in sy samestelling. 

Van die bakterieë soos "Acetobacter xylinum" kan sellulose vervaardig. 

Cross en Bevan patenteer in 1892 'n proses wat vermag sellulose vloeibaar te maak. Hulle bewerk sellulose eers met loog, gebruik koolstofdisulfied as oplosmiddel en verkry ná 'n rypingsproses'n stroperige oplossing wat "xantaat" genoem word. Hierdie stroop kan deur klein gaatjies gespers word. Hulle vervaardig hiermee 'n filament wat tot vesels en drade verwerk kan word wat as rayon of "kunssy" bekend is. Ongelukkig lei die grootskaalse gebruik van tot groot gesondheidsprobleme onder die werkers in die kunssynywerheid, omrede dit giftig is.


</doc>
<doc id="119564" url="https://af.wikipedia.org/wiki?curid=119564" title="Suid-Afrikaanse Lugmagmuseum">
Suid-Afrikaanse Lugmagmuseum

Die Suid-Afrikaanse Lugmagmuseum is 'n militêre lugvaartmuseum vir die versameling, bewaring, herstel en uitstalling van artikels en rekords wat verband hou met die geskiedenis van die Suid-Afrikaanse Lugmag. Die museum het drie takke: Lugmagbasis Swartkop buite Pretoria, Lugmagbasis Ysterplaat in Kaapstad en by die lughawe in Port Elizabeth.

Die Minister van Verdediging het op 26 Oktober 1973 toestemming gegee vir die vestiging van 'n Lugmagmuseum. Kol. P.J.M. McGregor was die eerste bevelvoerder van die museum.



</doc>
<doc id="119565" url="https://af.wikipedia.org/wiki?curid=119565" title="Jet Li">
Jet Li

Jet Li (* 26 April 1963 in Brits-Beijing as Li Lianje) is 'n Chinese filmregisseur en -vervaardiger, akteur en regisseur.



</doc>
<doc id="119566" url="https://af.wikipedia.org/wiki?curid=119566" title="Porsche Boxster">
Porsche Boxster

Die Porsche Boxster is 'n mid-enjin tweesitplek kompakte sportmotor wat deur Porsche gebou word. Die Boxster, 'n roadster, is in 1996 vrygestel en die Cayman het teen laat-2005 die mark betree as die koepeeweergawe. Die Boxster is Porsche se eerste padvoertuig wat oorspronklik as 'n roadster ontwerp is sedert die 550 Spyder.

Die eerstegeslag Boxster (die 986) is teen laat-1996 vrygestel, en was aangedryf deur 'n 2,5-liter platsessilinderenjin. Die ontwerp is sterk beïnvloed deur die 1992 Boxsterkonsep. In 2000 is die basismodel opgegradeer na 'n 2.7 liter-enjin en die nuwe Boxster S variant is vrygestel met 'n 3,2 liter-enjin. In 2003 is die stilering en enjinlewering op beide variante opgegradeer.

In 2005 het Porsche die tweedegeslag van die Boxster onthul: die tipe 987. Die 987 is meer kragtig as sy voorganger en bied stilering geïnspireer deur die Carrera GT. Enjinkrag is verhoog in 2007, toe beide Boxster modelle die enjins van hul ooreenstemmende Porsche Cayman variante begin gebruik het. Die derde geslag Boxster (tipe 981) is by die 2012 Geneefse Internasionale Motorskou bekendgestel.

Produksie van die 986 het by die voormalige Porsche 928 fasiliteit in Stuttgart, Duitsland begin in 1996. Valmet Motor vervaardig ook Boxsters onder kontrak by Porsche se fasiliteit in Uusikaupunki, Finland. Die Boxster was Porsche se besverkoper sedert sy bekendstelling in 1996 totdat die maatskappy hul Cayenne sportnutsvoertuig in 2003 vrygestel het. Sedert September 2012, is met bykomende produksie van die 981 by die voormalige Karmann-fabriek in Osnabrück begin.


</doc>
<doc id="119567" url="https://af.wikipedia.org/wiki?curid=119567" title="Carrickfergus">
Carrickfergus

Carrickfergus (afgelei van die Ierse Carraig Fhearghais "Fergus se rots"), in die omgangstaal dikwels kort Carrick genoem, is 'n groot nedersetting in die Noord-Ierse graafskap Antrim. Dit is aan die noordoewer van die see-inham Belfast Lough en sowat 11 myl (18 km) noordoos van Belfast geleë. Sy bevolking is in die sensus van 2011 as 27 903 bepaal. Carrickfergus maak deel uit van die Metropolitaanse Gebied van Belfast ("Belfast Metropolitan Area").

Carrickfergus is nie net die oudste nedersetting in die graafskap Antrim nie, maar ook een van die oudstes op die hele eiland Ierland. Die dorp word oorheers deur Carrickfergus-kasteel, 'n Normandiese vesting waarvan die oudste deel in die 12de eeu deur John de Courcy gebou en in die volgende eeue in tien fases uitgebrei is. Die vesting het oorspronklik deel uitgemaak van 'n hele netwerk van Normandiese vestings in Ulster en word tans as die oudste en bes bewaarde Normandiese sitadel in Ierland beskou. Tot in 1929 is in Carrickfergus-kasteel militêre personeel gehuisves.

Voordat dit in 2015 by die Distriksraad van Middel- en Oos-Antrim ("Mid and East Antrim District Council") ingesluit is, het Carrickfergus as administratiewe setel vir die "Carrickfergus Borough Council" gedien. Dit vorm daarnaas ook 'n "townland" met 'n oppervlakte van 65 akkers, 'n "civil parish" en 'n baronie.

Die Britse adelstitel "Baron Carrickfergus", wat in 1883 met die laaste draer uitgestorwe is, is aan Prins William, Hertog van Cambridge toegeken ter geleentheid van sy huwelik met Catherine Middleton in 2011. Catherine Middleton mag die titel "Baroness Carrickfergus" dra.

Carrickfergus se Victoriaanse gasaanleg - een van slegs drie van sy soort wat op die eilande Ierland en Groot-Brittanje bewaar gebly het - is een van meer as 16 000 industriële erfenisgeboue en ander -voorwerpe in Noord-Ierland. Die aanleg is in 1855 geopen en het Carrickfergus tot 1967 van gas voorsien wat uit steenkool berei is. Vervolgens is dit gebruik om gas te versprei wat in 'n pyplyn uit Belfast na Carrickfergus vervoer is. In 1987 is die aanleg buite bedryf gestel.

Die gasaanleg is later deur die "Carrickfergus Gasworks Preservation Society" gerestoureer. In 2002 het dit sy deure vir die publiek geopen. Wes-Europa se grootste stelsel van retortoonde, waarin die gas oorspronklik berei is, maak net soos 'n groot verskeidenheid gastoestelle en historiese dokumente deel uit van die uitstallings in die huidige "Flame Gasworks Museum". Die museum word in vennootskap met die "Carrickfergus Borough Council" en die "Northern Ireland Environment Agency" deur vrywilligers bedryf en bestuur.


</doc>
<doc id="119568" url="https://af.wikipedia.org/wiki?curid=119568" title="Auvergne-Rhône-Alpes">
Auvergne-Rhône-Alpes

Auvergne-Rhône-Alpes is 'n Franse gewes (Frans: "région") in die suidooste van Frankryk wat uit die ou geweste van Auvergne en Rhône-Alpes bestaan. Die gewes Auvergne-Rhône-Alpes bestaan sedert 2016.



</doc>
<doc id="119569" url="https://af.wikipedia.org/wiki?curid=119569" title="Porsche Cayman">
Porsche Cayman

Die Porsche Cayman is 'n sportmotor wat deur Porsche AG vervaardig word. Die Cayman is deur Porsche geposisioneer om die gaping tussen die Porsche Boxster en Porsche 911 te vul. Die Cayman is in werklikheid 'n koepeemodel van die Porsche Boxster. Kenmerkend aan die Porsche Cayman is die middelenjinuitleg, in teenstelling met die Porsche 911 waar die enjin agter die agteras geplaas is. Die Porsche Cayman het agterwielaandrywing.

Porsche het die Cayman S aanvanklik in 2005 bekendgestel. Dit was tegnies gebaseer op die tweedegeslag Boxster S. Die Cayman S het 'n 3,4-liter 6-silinder boxerenjin met 295 pk se krag en 'n maksimum wringkrag van 340 Nm. Sy versnelling van 0-100 km/h duur 5,4 sekondes en die topsnelheid behaal is 275 km/h. Die Cayman S weeg 1340 kg. 

Na die vrystelling van die Cayman S volg die "basis" Cayman in 2006. Dié is voorsien van 'n 2,7-liter 6 silinder bokserenjin wat 245 pk lewer met 'n maksimum wringkrag van 273 Nm. Sy versnelling van 0-100 km/h neem 6,1 sekondes en die topsnelheid is 258 km/h. Die Cayman weeg 1300 kg.

Die Cayman ondergaan vroeg in 2009 'n opknapping. Die verskille aan die buitekant was egter min. Die Cayman is voorsien van nuwe kopligter wat deur die Carrera GT geïnspireer is. Die misligte is na buite verplaas en is voorsien van LED verligting. Die agterligte het meer dinamies geword en die diffuser is ook aangepas.

Ook op enjinvlak is verskeie wysigings ingevoer. Die enjinverplasing van die standaard Cayman is vergroot tot 2,9 liter. Die enjinverplasing van die Cayman S het dieselfde gebly, maar die enjin is voorsien van direkte brandstofinspuiting. Die enjins is kragtiger en suiniger as die eerste geslag.

Porsche verskaf vanaf modeljaar 2009 die Cayman ook met die nuwe PDK-ratkas. Danksy die dubbele koppeling skakel dié Cayman variant vinniger oor as sy voorganger, die vyfgang-Tiptronic. Die sewegang-dubbelkoppelaarratkas (PDK) in kombinasie met wegtrekbeheer maak dit moontlik om met 'n Cayman S in 4,9 sekondes tot 100 km/h te versnel en in 10,9 sekondes tot 160 km/h.

Die tweede geslag Cayman (modeljaar 2013) is in 2012 vrygestel. Die buitekant van die Cayman is opgeknap en die wielbasis het ook langer geword.

Die "gewone" Cayman het 'n 2,7-liter sessilinderbokserenjin met 275 pk se krag en 'n maksimum wringkrag van 290 Nm. Sy versnelling van 0-100 km/h neem 5,7 sekondes en behaal 'n topsnelheid 266 km/h. Die opsionele sewegang-dubbelkoppelaarratkas (PDK) in kombinasie met die opsionele Sport Chrono-pakket verbeter die versnelling van 0-100 km/h tot 5,4 sekondes. Die basis Cayman weeg 1285 kg.

Die Cayman S het 'n 3,4-liter sessilinderbokserenjin wat 325 pk lewer en 'n maksimum wringkrag van 370 Nm. Die versnelling van 0-100 km/h neem 5,0 sekondes en die topsnelheid is 283 km/h. Die opsionele sewegang-dubbelkoppelaarratkas (PDK) in kombinasie met die opsionele Sport Chrono-pakket verbeter die versnelling van 0-100 km/h tot 4,7 sekondes. Die Cayman S weeg 1 295 kg.

In 2015 bring Porsche die "GT4" uit, 'n motor met 'n 3,8 liter enjin wat 385 pk lewer. Die maksimum wringkrag is 420 Nm. Opmerklik is dat die motor slegs met 'n 6-ganghandratkas beskikbaar is en nie met PDK nie. Versnelling tot 100 km/h neem 4,4 sekondes en die topspoed is 295 km/h. Die Cayman GT4 weeg 1 340 kg.


</doc>
<doc id="119570" url="https://af.wikipedia.org/wiki?curid=119570" title="Ditsong Nasionale Kultuurhistoriese Museum">
Ditsong Nasionale Kultuurhistoriese Museum

Die Ditsong Nasionale Kultuurhistoriese Museum, in Visagiestraat, Pretoria, ook bekend as die "African Window", is geleë in die ou Muntgebou, wes van die Stadsaal van Pretoria. Die museum se uitstallings vertoon die kulturele diversiteit van Suid-Afrika. Dit huisves uitstallings van rotstekeninge en gravures van die Sanmense, ystertydperkfigure uit Schroda in die Limpopoprovinsie en 'n kunsgalery van kulturele voorwerpe, handwerk, beeldhouwerk en skilderye, wat 'n oorsig van die Suid-Afrikaanse kultuur bied.

Die museum is op 1 Maart 1997 geopen. Op 1 April 1999 het die museum met die Transvaal Museum vir Natuurgeskiedenis en die Suid-Afrikaanse Nasionale Museum vir Militêre Geskiedenis (in Johannesburg) saamgesmelt om die "Northern Flagship Institution" te vorm.

Die museum se versamelings sluit in argeologiese materiaal, historiese dokumente, museumargiewe, en kontemporêre en historiese oudiovisuele materiaal.



</doc>
<doc id="119571" url="https://af.wikipedia.org/wiki?curid=119571" title="Pan-Suid-Afrikaanse Taalraad">
Pan-Suid-Afrikaanse Taalraad

Die Pan-Suid-Afrikaanse taalraad (Pansat) is gestig in Suid-Afrika om veeltaligheid en taalregte te bevorder sowel as om die ontwikkeling van die amptelike tale van Suid-Afrika te handhaaf. Die liggaam is gestig deur 'n Wet van die parlement (59 van 1995, gewysig deur Wet 10 van 1999).

Die amptelike tale van die Republiek van Suid-Afrika is Noord-Sotho, Suid-Sotho, Tswana, Swazi -, Venda, Tsonga, Afrikaans, Engels, Ndebele, Xhosa en Zoeloe. Pansat streef ook daarna om gelyke status vir die Khoi, Nama, en die San tale te bereik sowel as Suid-Afrikaanse gebaretaal.

Pansat se strukture sluit in die volgende:







</doc>
<doc id="119572" url="https://af.wikipedia.org/wiki?curid=119572" title="Pionier-opelugmuseum">
Pionier-opelugmuseum

Die Pionier-opelugmuseum is 'n kulturele museum in die oostelike voorstede van Pretoria wat die lewenstyl van die vroeë pioniers of Voortrekkers van die vroeë 19de eeu weerspieël. Dit word gehuisves in die oudste gebou in Pretoria, die opstal wat in 1848 gebou is, en word deur Ditsong Museums van Suid-Afrika bestuur.

Die museum poog om besoekers die vroeë 19de eeu te laat herleef, met gidse geklee in klere van daardie tydperk. Aktiwiteite sluit in die maak van tradisionele brood en botter, asook demonstrasies van die voorlaaier ('n antieke soort geweer). Die belangrikste besienswaardigheid is die plaasopstal wat in 1848 gebou is, en die geskiedenis van die mense wat op die oorspronklike plaas met die naam "Hartebeestpoort" gewoon het. Daar is 'n tradisionele kruietuin en 'n groentetuin waar 'n mens meer kan leer oor boererate, 'n boord, 'n wingerd en 'n gemeubileerde waenhuis uit daardie tydperk.

Die opstal, gebou in 1848, is die hoofgebou van die kompleks en is deur vroeë Voortrekkerpioniers gebou deur tradisionele boumetodes. Dit is die oudste mensgemaakte struktuur wat nog staan in Pretoria. Die huis is gebou van klei en plaaslike materiaal, met 'n grasdak en grondvloere, en is gemeubileer volgens die tradisionele 19de eeuse plattelandse styl.

Dawid Botha, 'n boer uit die Kaapkolonie, en sy familie, was die eerste mense om hulself te vestig op die plaas "Hartebeespoort" in 1846. Twee jaar later, in 1848, het hy die bestaande opstal gebou. Die Bothafamilie het vir 5 jaar op die plaas gewoon, todat hulle die plaas in 1851 aan 'n Mr. Vermeulen verkoop het. In 1874 is die plaas aan die Duitse immigrant Hans Mundt verkoop. Mundt het dit gebruik vir 'n halfwegstasie vir reisigers, aangesien die plaas geleë was op die hoof vervoerroete na Pelgrimsrus, toe die goudstormloop daarheen begin het. In 1900, was silwer op die plaas ontdek, en 'n gedeelte van die plaas is opgekoop deur die "Silver Mining Company". In 1961 is die eiendom aan die Munisipaliteit van Silverton geskenk en in 1975 was dit as 'n museum vir die publiek ge-open.




</doc>
<doc id="119575" url="https://af.wikipedia.org/wiki?curid=119575" title="Porsche Panamera">
Porsche Panamera

Die Porsche Panamera is 'n luukse vierdeursportsedan. Dit is agterwielaangedrewe met 'n voorenjin, met allewieldryfweergawes ook beskikbaar.

Die Porsche Panamera produksiemodel is onthul by die 13de Auto Sjanghai Internasionale Motorskou in Sjanghai, China, in April 2009. In 2011 is hibriede en dieselweergawes vrygestel. In April 2013 is die Panamera opgekikker, en weer by die Sjanghai Motorskou vrygestel. 'n Inprophibriede weergawe, die Panamera S E-Hybrid, is in die Amerikaanse mark vrygestel in November 2013.

Die Panamera se naam is afgelei, soos die Porsche Carrera lyn, van die Carrera Panamericana motorren. Die Panamera word oor die algemeen beskou as die langverwagte vrug van Porsche se 989 konsep van die laat-1980's.

Soos die Porsche Cayenne sportnutsvoertuig (wat die handelsmerk se topverkoper-voertuig geword het) het die Panamera baie Porsche-puriste ontstel, want dit is gesien as 'n poging om Porsche se bekoring wyer as net die geharde liefhebbers te verbreed. Die Panamera hardloop in stryd met die maatskappy se handtekeninglyne, veral sy ligte tweedeur agterenjin sportmotors soos die 911. Die Panamera word aan die ander kant beskou as 'n volgrootte luukse motor, wat byna 1 800 kg (4 000 lb) weeg met vier deure, en sy enjin gemonteer aan die voorkant. Die Panamera se voorkoms met sy lang enjinkap en agterluik dra egter ooreenkomste met 'n gestrekte 911. Die ikoniese 911 het 'n beknopte binneruim, dus slegs gefokus op rou prestasie, terwyl die Panamera oor 'n weelderige binneruim beskik, gelaai met moderne tegnologiese geriewe, duur klankstelsel en leerbekleedsel.

Enjins word die eerste in Stuttgart gemonteer, en die motor se bakwerk word gebou, geverf en finale gemonteer in Leipzig, Duitsland, saam met die Cayenne en Macan. Vanaf 2009 tot 2016 word bakwerke in die Volkswagen Groepfasiliteit in Hannover vervaardig.

Produksie het in April 2009 'n aanvang geneem, 'n maand na sy debuut by die Sjanghai Motorskou in Sjina.
Die V8-aangedrewe Panamera S, 4S, en Turbo-modelle was die eerste weergawes wat gedebuteer het in 2009. Bykomend tot die 4.8 L V8 Twin Turbo van 373 kW (500 remperdekrag), het Porsche twee verdere modelle in 2010 bekend gestel: die Panamera en Panamera 4 wat albei aangedryf word deur 3.6 liter-V6 enjins van 224 kW (300 remperdekrag).


</doc>
<doc id="119576" url="https://af.wikipedia.org/wiki?curid=119576" title="Porsche 911">
Porsche 911

Die Porsche 911 (uitgespreek as "Nine-Eleven" of Duits: "Neunelfer") is 'n tweedeur, 2+2 hoë werkverrigtingsportmotor wat sedert 1963 deur Porsche AG van Stuttgart, Duitsland vervaardig word. Dit het 'n agtergemonteerde sessilinderbokserenjin en onafhanklike vering reg rondom. Dit het voortdurend ontwikkeling ondergaan, al het die basiese konsep min verander. Die enjins was lugverkoel tot en met die bekendstelling van die Tipe 996 in 1998, met die Porsche se "993"-reeks van modeljaar 1994-1998, synde die laaste van die lugverkoelde Porsches.

Modifikasies is aan die 911 aangebring deur privaatspanne sowel as die fabriek self vir wedrenne, tydrenne, en ander vorme van motorsport. Dit is een van die suksesvolste kompetisiemotors ooit. Teen die middel-1970's het natuurlik geaspireerde 911 Carrera RSR's al die groot wêreldkampioenskappe vir sportmotorrenne ingepalm, soos die Targa Florio en die Daytona-24-uur, selfs teen prototipes. Die 911-afgeleide 935 turbo het ook die Le Mans 24-uur in 1979 gewen en Porsche het die "Wêreldkampioenskap vir Make"-titels in 1976, 1977, 1978 en 1979 met 911-afgeleide modelle verower.

Die 911 se wortels skiet uit sketse geteken deur Ferdinand "Butzi" Porsche in 1959. Die Porsche 911 is ontwikkel as 'n kragtiger, groter en gemakliker plaasvervanger vir die Porsche 356, die maatskappy se eerste model. Die nuwe motor maak sy openbare debuut by die 1963 Frankfurtse Motorskou (Internationale Automobil-Ausstellung).


</doc>
<doc id="119579" url="https://af.wikipedia.org/wiki?curid=119579" title="Vlas">
Vlas

Vlas ("Linum usitatissimum" L.) is 'n veselgewas wat sedert die vroegste eeue verbou word. Die vesel word verwerk tot "linne" wat in tekstiel gebruik word. Die saadbolletjies word vir die vervaardiging van lynolie gebruik.

Vlas is 'n slanke, regop kruidplant wat glansend grysgroen van kleur is en 75 – 120 cm hoog word. Dit kry wit of blou blommetjies bo-op die stingel. Dit kom dalk oorspronklik uit Asië, maar dit word reeds vir eeue gekultiveer. In die Ou Egipte is dit reeds in die vyfde millennium v.C. bekend. Dit was daar die belangrikste bron van tekstiel. Proefnemings in 2005 om dit ook in Suid-Afrika naby Tarkastad, Hofmeyr, Tyhefu en Venterstad te verbou was baie sukkesvol. Die vesels van die vlasstingel bestaan vir 78% uit sellulose. Daarnaas bevat dit 4,7% hemisellulose, 0,4% lignien, die res is klein molekule soos lipiede of anorganiese stowwe. Dit groei sonder noemenswaardige probleme op suur tot neutrale grond in koel en klammerige klimaatstoestande.

Wanneer dit ryp word verkleur die plant geel en kan dit geoes word. Die saad word verwyder. Om die vesel uit die stingel te verkry moet dit 'n proses ondergaan wat "weking" heet. Nadat dit plaasgevind het, word die stingels deur "hekels" getrek om die strooi van die vesels af te skraap. "Uitkamming" verwyder uiteindelik die stukkies strooi wat nog aan die vesels geheg is.

Die olie kan in die kombuis gebruik word, maar dit het effense lakserende eienskappe. Dit is 'n goeie bron van onversadigde vetsure en word ook in verf, vernis, seep en ink aangewend. Die lynsaad se reste nadat die olie gepers is, word as veevoer gebruik.

Die Bybel verwys na Egipte se vlasverwerking in "Jesaja 19":


</doc>
<doc id="119582" url="https://af.wikipedia.org/wiki?curid=119582" title="Gatsby (toebroodjie)">
Gatsby (toebroodjie)

'n Gatsby is 'n Suid-Afrikaanse duikboottoebroodjie wat gewoonlik as 'n voetlangbroodjie in vier porsies gesny word. Dit is 'n gewilde wegneemtoebroodjie in die Wes-Kaapprovinsie, met baie kitskos- en wegneemrestaurante, winkels en kosstalletjies wat dit verkoop. Een groot toebroodjie kan gedeel word tussen 'n hele paar mense. Die Gatsby word ook soms verkeerdelik na verwys deur die bynaam AK‑47, wat 'n variant is van die toebroodjie wat in Johannesburg gemaak word, omrede dit op 'n soortgelyke wyse as die vuurwapen in 'n mens se arm gehou kan word. Dit is al beskryf as 'n "vullende ekonomiese ete", 'n standaardspyskaartitem in Kaapstadse hoekwinkels, en as 'n belangrike deel van die erfenis en kulturele simbool van die Kaapse Vlakte, waar dit vandaan kom.

'n Gatsby bestaan gewoonlik uit 'n lang broodrolletjie in die lengte gesny en oopgemaak om 'n soort wieg te vorm wat gevul word met verskillende vulsels. Terwyl die keuse van die vulsel in 'n Gatsby baie kan wissel, afhangende van die voorkeur van die kliënt en die verkoper, is die een standaarditem gewoonlik warm tjips, d.w.s. slaptjips ("French fries" met asyn). Hotdogrolletjies en roti platbrood word ook soms gebruik, tipies voorberei met 'n sous, die mees algemene is achar of peri peri.

Die verskillende soorte Gatsbys gebruik vleisbestanddele soos geroosterde steak, masala-steak, vars of gepiekelde vis, kalamari, hoender, polonie, kerrie, Weense of Russiese worsies en eiers.

Gatsbys het ontstaan in die Kaapse Vlaktegebied van Kaapstad, waar mense dikwels groot broodrolle gekoop en dan gevul het met enige oorskiet van die vorige aand se ete, ingepak vir middagete die volgende dag.

Die Gatsby word tradisioneel gemaak van voetlangrolle, so verwys na deur bakkers as "boudjiesrolle", eerder as die oorspronklike hamburgerrol gewild in die buiteland, om die vul van die toebroodjie te vergemaklik. Die oorspronklike Gatsby polonietoebroodjie bly die mees gewilde variant onder kliënte, want dit is die goedkoopste vorm van dié heerlike ete.

Die broodjie is vernoem na "Die Great Gatsby", 'n roman van 1925 geskryf deur die Amerikaanse skrywer F. Scott Fitzgerald. Niemand weet regtig wanneer of hoe die konsep sy inslag gevind het nie, behalwe dat dit sy oorsprong in verskeie fabrieke in en om in die 1970s het. Daar is geglo dat die werkers van die fabrieke in en om Kaapstad hul middagetes sou deel, en dus toebroodjies gemaak het van alles wat hulle het vir middagete daardie dag. Omrede die Franse brood ekstra vulruimte toegelaat het, het hulle verkies om dit te gebruik bo gewone snye brood op die manier kan dit ook makliker wees gedeel onder medewerkers. 'n Gatsby word dus beste geniet wanneer dit gedeel en bedien word in sy grootste vorm.

Deesdae neem die Gatsby enige vorm aan, kombinasies en groottes om te verseker dat jy gevul word vir minder met die mees gewilde vars voetlangtoebroodjie met slaptjips en jou smaakkeuse van polonie, Weense of Russiese worsies, hoender, vis of steak. Omrede die Gatsby groot, vullend en 'n goedkoop maaltyd is, leef hierdie praktyk in moderne tye voort met Gatsbybrood in vol-, halwe- en kwartgroottes. Hierdie praktyk van verskillende kombinasies van kos in 'n enkele maaltyd het gewild geword dwarsoor Kaapstad en groei steeds voort in gewildheid, selfs onder welgestelde klante.



</doc>
<doc id="119583" url="https://af.wikipedia.org/wiki?curid=119583" title="St Mathews">
St Mathews

St Mathews is 'n klein nedersetting in die uMzinyathi-distriksmunisipaliteit in die noorde van KwaZulu-Natal in Suid-Afrika.


</doc>
<doc id="119584" url="https://af.wikipedia.org/wiki?curid=119584" title="Seven, Nquthu">
Seven, Nquthu

Seven is 'n klein nedersetting in noordelike KwaZulu-Natal, Suid-Afrika.


</doc>
<doc id="119585" url="https://af.wikipedia.org/wiki?curid=119585" title="HlathiDlamini">
HlathiDlamini

HlathiDlamini is 'n klein nedersetting in noordelike KwaZulu-Natal, Suid-Afrika.


</doc>
<doc id="119586" url="https://af.wikipedia.org/wiki?curid=119586" title="HlathiNgudulwane">
HlathiNgudulwane

HlathiNgudulwane is 'n klein nedersetting in noordelike KwaZulu-Natal, Suid-Afrika.


</doc>
<doc id="119587" url="https://af.wikipedia.org/wiki?curid=119587" title="Luvisi">
Luvisi

Luvisi is 'n nedersetting in noordelike KwaZulu-Natal, Suid-Afrika.


</doc>
<doc id="119588" url="https://af.wikipedia.org/wiki?curid=119588" title="Masotsheni">
Masotsheni

Masotsheni is 'n klein nedersetting in noordelike KwaZulu-Natal, Suid-Afrika.


</doc>
<doc id="119592" url="https://af.wikipedia.org/wiki?curid=119592" title="Habsburg (kasteel)">
Habsburg (kasteel)

Die Habsburg-kasteel was oorspronklik 'n dubbele woonkasteel wat deur die grawe van Habsburg naby die gelyknamige nedersetting in die Switserse kanton Aargau op die bergpiek Wülpelsberg teen 'n hoogte van 505 m bo seevlak opgerig is. Die kasteel het bekendheid verwerf as die stamkasteel van die Huis van Habsburg, een van die magtigste adellike dinastieë in die Europese geskiedenis, wat sy magsfeer aanvanklik met die verwerwing van gebiede in die kasteel se onmiddellike omgewing begin uitbrei het.

Die bergpiek het, soos uit argeologiese opgrawings blyk, reeds in die Middel-Bronstydperk en in die Romeinse tydperk as woonplek gedien. Die kasteel se stigting deur die vroeë Habsburger Radbot omstreeks 1020/30 is in historiese dokumente oorgelewer. Die eerste histories oorgelewerde graaf van Habsburg was Otto II (in 1108).

Die kasteel is stapsgewys tot 'n dubbele vesting uitgebou en het sy grootste omvang in die vroeë 13de eeu bereik. Die Habsburgers het die kasteel slegs sowat tweehonderd jaar lank self bewoon. Omstreeks 1220/30 was die kasteel vir die magtige dinastie reeds nie meer groot en statig genoeg nie en is vervolgens aan verskillende persoonlikhede in diens van die heerserhuis as leen oorhandig. Die ouer oostelike deel van die kompleks het vervolgens in verval geraak, en net die westelike deel daaragter het in sy oorspronklike vorm tot vandag toe bewaar gebly.

Die kasteel het vir die Huis van Habsburg vir goed verlore gegaan toe die kanton Aargau in 1415 deur die Switserse Konfederasie verower is. In dié tyd het die Habsburgers reeds vanuit Wene as hul nuwe setel en magsentrum geregeer. Die Habsburg-kasteel is sedert 1804 in besit van die Switserse kanton Aargau en word sedert 1948 as kantonale monument beskerm. In 1979 is 'n restaurant in die kasteelpaleis geopen, terwyl die kasteel se geskiedenis in 'n museum langsaan toegelig word.


</doc>
<doc id="119593" url="https://af.wikipedia.org/wiki?curid=119593" title="CANT Z.506">
CANT Z.506

Die CANT Z.506 was 'n driemotorige vlottervliegtuig en bomwerper wat deur die Italiaanse lugmag gebruik was tydens die Tweede Wêreldoorlog. Die vliegtuig het in 1936 sy nooiensvlug voltooi. Dit was ook gebruik om torpedos te dra.



</doc>
<doc id="119594" url="https://af.wikipedia.org/wiki?curid=119594" title="Rolls-Royce Merlin">
Rolls-Royce Merlin

Die Rolls-Royce Merlin is 'n Britsvervaardigde vloeistofverkoelde V12-enjin met 'n kapasiteit van 27 liter. Die enjin is ontwerp deur Rolls-Royce en die eerste prototipes is reeds in 1933 voltooi. Die enjin was aanvanklik bekend as die PV-12 maar is later hernoem na die Merlin, soos die konvensie van Rolls-Royce was om hulle enjins na roofvoëls te vernoem.

Na verskeie modifikasies is die eerste produksiemodel in 1936 voltooi. Die eerste vliegtuie waarin die enjins geïnstalleer is, was die Fairey Battle, Hawker Hurricane en die Supermarine Spitfire. Die meeste van die enjins is ontwikkel vir die viermotorige Avro Lancaster bomwerper; tog het die Merlin bekend geword tydens die ontwikkeling van die Spitfire. As gevolg van die veranderende en dringende behoeftes van die Tweede Wêreldoorlog het die enjin drastiese ontwikkeling ondergaan wat sy vermoë en betroubaarheid aansienlik verbeter het.

Dit was een van die suksesvolste vliegtuigenjins uit die Tweede Wêreldoorlog-era, daar 50 verskillende weergawes deur Rolls-Royce gebou is in Derby, Crewe en Glasgow. Ford Brittanje het ook Merlinenjins in hulle fabriek, Trafford Park, naby Manchester gebou. Ná die oorlog is die Merlin vervang deur die Rolls-Royce Griffinenjin vir militêre gebruik, maar steeds vir gebruik in passasiers- en militêre vragvliegtuie vervaardig. Enjinproduksie is in 1950 gestaak nadat 160 000 eenhede afgelewer is. In die Verenigde State is die enjin ook onder lisensie gebou, waar dit as die Packard V-1650 bekend gestaan het, met 55 000 eenhede geproduseer. Die Packard was die voorkeurenjin vir die Amerikaanse P-51 Mustang-vegvliegtuig.

Aanvanklik het die enjin heelwat probleme ondervind, soos faling van die ratte en verkoelingseëls. Verskeie vervaardigingsmetodes is beproef alvorens op die basiese ontwerp van die enjin besluit is. Die eerste enjins was onbetroubaar; silinderkoppe het gekraak, verkoeling het gelek en die slytasie van die nokasse, krukas en hooflaers was buitensporig hoog.

Die prototipe, ontwikkeling- en eerste produksie-enjins het bekend gestaan as:
Die aanvanklike ontwerp het 'n verdamptipe verkoelingstelsel gebruik. Twee protoptipes het die dinamometertoets voltooi en is gesertifiseer in Julie 1934 vir 740 perdekrag (552 kW) op 12 000 voet. Hierdie enjin het op 21 Februarie 1935 sy eerste vlug onderneem.

Weereens is twee prototipes gebou. Hulle het 'n vloeibare etileenglikoolverkoelingstelsel gebruik. Die inlaatkleppe was teen 'n hoek van 45 grade met die silinders. Dit het bekend gestaan as 'n "skuins"silinderkop. Die sertifiseringstoets is in Februarie 1935 deurgaan en die enjin het 950 perdekrag (708 kW) opgewek op 11 000 voet.

Hierdie model is 'n ontwikkeling van die Merlin B-enjin; die krukas en silinderblokke word in drie afsonderlike stukke gegiet met die silinderkop wat bo-op vasgebout word. Die model het sy eerste vlug op 21 Desember 1935 voltooi en was gesertifiseer vir 950 perdekrag (708 kW) op 11 000 voet.

Hierdie enjin was soortgelyk as die Merlin C. Dit het 'n 50-uur siviele toets op Desember 1935 voltooi en het konstant 955 perdekrag (712 kW) opgewek met 'n piek van 1 045 (779 kW). Dit het egter nie die militêre 100-uur toets in Maart 1936 geslaag nie. Dié enjin het die Supermarine Spitfire prototipe aangedryf.

Dit was soortgelyk aan modelle C en E en het hul eerste vlug op 16 Julie 1936 te Horsley voltooi. Hierdie model het die eerste produksieënjin geword en is bekend as die Merlin I. Rolls-Royce het aangehou om die "skuins"silinderkop te gebruik maar dit was onsuksesvol en slegs 172 enjins is gebou. Die Fairey Battle was die eerste produksievliegtuig wat deur die Merlin I aangedryf is en het op 10 Maart 1936 gevlieg.

Hier is die "skuins"silinderkopontwerp nie gebruik nie en die kleppe was nou parallel met die silinders, 'n verbeterde weergawe van die Kestrel-enjin. Gedurende Julie 1937 het die enjin sy 400-uur uithoutoets suksesvol voltooi te "Royal Aircraft Establishment". Die enjin het sy aanvaardingstoets op 22 September 1937 geslaag. Dit is beskikbaar gestel in 1938 en was wyd afgelewer met 'n vermoë van 1 030 perdekrag (770 kW). Produksie het hierna versnel.

Die Merlin III was toegerus met die "de Havilland/Rotol SABC" skroefskag. Dit lewer 1 030 perdekrag (770 kW) teen 3000 rpm op 10 250 voet met 'n +6.5 lb aanjaging. 
Die enjin is toegerus met vloeistofverkoeling onder druk vir gebruik in die Armstrong Whitworth Whitley IV.

Hierdie enjin was toegerus met 'n medium superaanjaer en was spesifiek ontwikkel vir die "Fairey Fulmar". Dit kon 1 010 perdekrag (754 kW) opwek teen 2850 rpm op 6 750 voet en 1 080 perdekrag (805 kW) teen 3000 rpm vir opstyg en deur 100-oktaanbrandstof te gebruik.

Dit is die eerste Merlin wat toegerus was met 'n tweespoedsuperaanjaer en het 1 145 perdekrag (853 kW) op 5 250 voet teen die laer rat gelewer, en 1 010 perdekrag (754 kW) teen die hoër rat op 17 750 voet. Hierdie enjin is gebruik in die Handley Page Halifax I en Vickers Wellington II asook die Armstrong Whitworth Whitley V en VII.

Dié enjin is toegerus met 'n 0,477:1 reduksierat wat in sommige Spitfire II's geïnstalleer is tesame met 'n drieblad-Rotol konstantespoedskroef. Dit het 1 150 perdekrag gelewer teen 3 000 rpm op 14 000 voet.

Die Merlin XX is in wese 'n Merlin X toegerus met 'n herontwerpte "Stanley Hooker" superaanjaer asook herontwerpte inlate. Dit is ook van groter SU tweekeelvergassers voorsien. Hierdie model kon net so Model X vervang en lewer 1 240 perdekrag (924 kW) teen 2 850 rpm in laer rat op 10 000 voet en +9 lb aanjaging. In die hoër rat het die enjin 1 175 perdekrag gelewer (876 kW) teen 2,850 rpm op 17 500 voet en +9 lb aanjaging. Hierdie enjin het die Bristol Beaufighter II, Boulton Paul Defiant II, Handley Page Halifax II en V, Hawker Hurricane II en IV en die Avro Lancaster I en III aangedryf. Dit was ook die eerste enjin wat deur Packard vervaardig is.


</doc>
<doc id="119595" url="https://af.wikipedia.org/wiki?curid=119595" title="Manteldiere">
Manteldiere

Die manteldiere (Tunicata) is 'n subfilum van die rugstringdiere (Chordata).

Hierdie diere leef in vlak seewater en word gekenmerk deur 'n gedaantewisseling van 'n vryswemmende vorm, wat baie soos die lansetvissies lyk na 'n volwasse vorm wat meestal "sessiel" is, permanent vasgeheg op 'n klip of ander ondergrond. Die Larvacea is 'n uitsondering. Hulle bly vryswemmend. 

Manteldiere behoort tot die subphylum "Urochordata" (vroeër ook bekend as "Tunicata"). Hulle is uniek in die phylum "Chordata" omdat die volwasse manteldiere baie min eienskappe toon wat hulle as chordate kenmerk. Alle manteldiere - daar is ongeveer 2 100 spesies bekend – is seediertjies. 

Sommige is sessiel (vassittend), terwyl ander vryelik in die water ronddryf (byvoorbeeld "Appendicularia" en salpe). Manteldiere kan solitêr of koloniaal leef en somtyds word 'n groot aantal individue onder 'n gemeenskaplike bedekking saamgegroepeer gevind. Die diertjies se liggame is sak- of balievormig, maar ondanks hierdie eenvoudige liggaamstruktuur word die "Urochordata" tog as naverwant aan die "Vertebrata" (werweldiere) beskou, aangesien die larwes ŉ dorsale senuweekoord ("chorda dorsalis") het. Die diertjies wissel in grootte van amper mikroskopies klein tot ongeveer 30cm in deursnee. 

Feitlik alle "Urochordata" is hermafrodities ('n enkele individu besit manlike sowel as vroulike geslagsorgane), maar die voortplantingswyses varieer. Sommige plant geslaglelik voort, terwyl ander deur middel van knopvorming ongeslagtelik voortplant. Die groep se naam verwys na die mantel of sakagtige bedekking oor die liggaam wat deur die diertjie afgeskei word. 

Manteldiere leef van mikroplankton wat hulle filtreer uit water wat hulle insuig. Manteldiere (subphylum Urochordata, vroeër Tunicata) behoort saam met die lansetvisse ("subphylum Acrania") en die werweldiere ("subphylum Vertebrata") tot die "phylum Chordata." Feitlik al die manteldiere besit tydens hulle larvale stadium 'n chorda dorsalis (vrugrugmurg, voorlopervan die rugstring) en 'n dorsaal geleë, longitudinale skeletstruktuur. 

Bogenoemde is waar van die sakpype (klas "Ascidiacea") en sommige spesies wat tot die orde "Doliolida" behoort. Sy die mantelvissies (klas "Appendicularia") is die "chorda dorsalis" tydens die hele leeftyd aanwesig, terwyl dit heeltemal afwesig is by die salpe (orde "Salpida") en by die spesies wat tot die orde "Pyrosomatidae" behoort. Die verwantskap tussen hierdie organismes en die vertebrate (werweldiere) is nie waarneembaar ten opsigte van hul uitwendige bou nie. 

Die meeste "Urochordata" is sak- of balievormig. Die liggaam word omvou deur 'n mantel (tunika) wat opgebou is uit tunisien, wat somtyds dierlike sellulose genoem word. Die diertjie se liggaam bestaan grotendeels uit 'n enkele brangiale (kieu-) holte, wat homoloog (vergelykbaar) is met die dermkanaal van vertebrate. Sinne hierdie holte is die kieusak geleë, waarvan die voorste gedeelte soos 'n sif funksioneer as gevolg van 'n groot aantal splete wat daarin aangetref word. 

Water word deur die werking van ŉ groot aantal silia (borselhaartjies) deur die kieusplete geforseer. Die kieusak is vir die opname van voedsel en suurstof uit die seewater verantwoordelik. Die kloakale holte, waarin die kloaak uitmond, lê rondom die brangiale holte. Die ware dermkanaal bestaan hoofsaaklik uit ŉ eenvoudige lus. Aan die onderkant van die dier se liggaam word ŉ endostiel aangetref wat 'n taai slym produseer waaraan voedseldeeltjies uit die water vaskleef. 

Die bloedvatstelsel, sintuie en senuweestelsel is besonder eenvoudig van bou. Daar is ongeveer 2 100 spesies manteldiere, wat almal seediertjies is. Die sakpype lewe sessiel (vassittend), terwyl mantelvissies en salpe planktonies (vryswemmend) voorkom. Alle manteldiere is tweeslagtig (hermafrodities), maar selfbevrugting is hoogs uitsonderlik, aangesien die sperms voor die eiersel ryp word. 

"Urochordata" groei en leef graag op ondergedompelde mensgemaakte strukture en waar hulle onderkant die waterlyn op die rompe van skepe voorkom, kan hulle die boot se vaart deur die water aansienlik vertraag. Manteldiertjies is feitlik reg oor die oseane en seë van die wêreld versprei en kom voor van die tussengetysone tot in die diepste dele van die oseane. Die sessiele vorm, soos sakpypies (klas "Ascidiacea"), is sakvormige diertjies wat alleen, in groepe of vergroeid in kolonies op die seebodem en kontinentale banke van alle seë en oseane lewe. Hulle groei ook op of onder rotse, op seebamboes, op sandbanke onder die wateroppervlak, op koraalriwwe en op ondersese kabels en pale waarop kaaie gebou is, asook op skulpe en doppe van molluske en krewe.

Klasse

'n Sakpyplarwe (B. in die beeld links) het nes 'n lansetvissie (A.) 'n stert met 'n notochord (rugstring)(1) en 'n senukoord (2) wat in die volwasse vorm van die sakpyp verdwyn. Aldrie het 'n farinks (4) met kieusplete (5). Die volwasse vorm is deur 'n mantel (21) omgewe. Die sakpyp het twee suiers, 'n inlaat- (11) en 'n uitlaatpyp (12) waarin die anus (9) uitkom. Voedselryke seewater word deur die inlaatpyp ingesuig, gefilter en deur die uitblaaspyp saam met die afvalstowwe uitgeblaas.

Sakpypies beskik oor ŉ instromingsopening (orale opening) aan die bokant van die liggaam, in die middel, met 'n uitstromingsopening (kloakale opening) net langsaan maar effens laer. Kolonievorme besit 'n gemeenskaplike kloakale opening. Die mantel is soms helderkleurig. Baie solitêre vorme kom in die Middellandse See voor. 

Die gerimpelde solitêre rooi sakpyp ("Halocynthia papillosa") word tot 15 cm lank. Die bokant van hierdie diertjie wys na die tig en is helderrooi van kleur, terwyl die onderkant wit is. 'n Ietwat kleiner spesie wat ook hier aangetref word, is die halfdeursigtige geel sakpyp ("Ciona intestinalis"). Die grootste (tot 30 cm) sakpyp ("Microcosmus sabatieri") wat in die Middellandse See aangetref word, is altyd dig toegegroei met ander organismes soos sponse, mosdiertjies, seegras en kalkagtige alge. 

Franse vissermanne beskou die geel bittersmakende kieusak (brangiale sak) as 'n lekkerny. Atlantiese spesies omsluit die seebessies ("Dendrodoa grossularia") en die kolonievormende "Botrylfus schlosseri". Laasgenoemde kom ook in die Noordsee voor en dit groei in die vorm van 'n jellieagtige kors op rotse en op groot seewiere soos die seegras "Laminaria saccharina". Die geel, bruin of groen gekleurde individue lê radiaal uitgesprei om die gemeenskaplike kloakale opening,

Mantelvissies (klas "Copelata", ook bekend as "Appendicularia", "Larvacea" of "Oikopleura") lyk baie soos die larwe van sakpypies. Hulle maak deel uit van die plankton van alle seë en oseane en kom soms in enorme getalle voor. Hierdie diertjies is klein (tot 30 mm), met 'n opvallende stert waarin 'n "chorda dorsalis" geleë is. Die liggaam skei (met behulp van klierselle) 'n gelatienagtige omhulsel (huis) af wat groter is as die diertjie self. 

Die huisies beskik oor openinge met sifplate. Deurdat die diertjie sy stert voortdurend swaai, word die stroming van water na die huisie in stand gehou en die voedseldeeltjies in die water bly op die sifplate agter. Die diertjie se liggaam self is baie eenvoudig en kompak gebou. "Oikopleura dioica" een van die min manteldiere waarby die geslagte geskei is, word in die Noordsee aangetref.

Drie duidelik verskillende groepe planktoniese manteldiere word saamgegroepeer as salpe (klas "Thaliacea"): die pirosoma, die lede van die orde "Doliolida" en die egte (ware) salpe. Hoewel ander pelagiese manteldiere ook liggewend is, is dit veral by sommige salpesoorte (genus "Cyclosafpa") en die pirosoma opvallend. Die diertjies besit groepies liggewende selle wat by aanraking 'n sterk lig afgee. Vermoedelik dien dit as afskrikmiddel. Pirosoma (orde "Pirosomatida") vorm hol, silindervormige kolonies. 

Die kolonievormende individue (daar is soms honderdduisende in ŉ kolonie) is in die wande van die silinder geleë, met hul monde na die buitekant en hul kloake na binne gerig. Die spiere van elke individu is verantwoordelik vir die regulering van die oopmaak en sluit van die liggaamsopeninge en is aan mekaar verbind om gelyktydige sametrekking moontlik te maak. Op hierdie wyse kan die kolonie voortbeweeg. Elke individu is egter selfstandig en bevat alle lewensnoodsaaklike organe. 

Die opbouing van die kolonie vind plaas deur knopvorming. Die stolon, 'n buisvormige uitstulping, vorm tot drie knoppe wat tot nuwe individue uitgroei. Dit is 'n vorm van ongeslagtelike (vegetatiewe) voortplanting. Wanneer 'n spesifieke liggaamsgrootte bereik is (verskillend vir elke spesie), gaan die organisme oor tot die produksie van sperms en eierselle. Na bevrugting groei die eiersel uit tot 'n siatosoïed, wat 4 tot 90 stolonknoppe vorm en dan afsterf. Hierdie knoppe, die primêre soïede, word gelyktydig in die seewater vrygelaat en vorm die basis vir 'n nuwe kolonie. 

Daar is ongeveer 15 spesies bekend, waarvan die meeste in warmer water voorkom. Die grootste spesie, "Pyrostremma spinosum", kan 'n lengte van 20 m bereik. Lede van die orde Doliolida is deursigtige manteldiere wat soos vaatjies lyk: die effek word verder verhoog deur die aanwesigheid van agt of nege hoepelvormige spiere. Die mond- en kloakale openinge is op teenoorgestelde ente geleë. Die diertjies vertoon 'n besonder ingewikkelde voortplantingsiklus: na ŉ geslagtelike generasie (gonosoïed) kom drie ongeslagtelike generasies voor. 

Die spesie wat die algemeenste voorkom, is "Doliolum denticulatum". Die egte salpe (orde "Salpida") is gewoonlik silindervormig en besit soms tentakels. Hulle word uitgeken aan 'n breë spierbandpatroon. Die geslagtelike en ongeslagtelike afstammelinge van 'n spesie verskil aansienlik ten opsigte van uiterlike voorkoms. Die geslagtelik-gereproduseerde vorme is in 'n ketting aan mekaar vasgeheg. Die ontwikkeling van die embrio vind grotendeels binne die moederdier plaas (viviparie = lewendbarend). 

Die solitêre, ongeslagtelike individue produseer tydens hul lewe honderde knoppe wat in groot getalle in die seewater vrygelaat word en tot kettings van geslagtelike individue uitgroei. By kleiner spesies, soos "Thalia demo cratica", kan dus binne enkele dae ŉ wolk geproduseer word wat uit miljoene diertjies bestaan. Salpe kom in die meeste warm en gematigde seë voor.



</doc>
<doc id="119596" url="https://af.wikipedia.org/wiki?curid=119596" title="Sammy Marksmuseum">
Sammy Marksmuseum

Die Sammy Marksmuseum is 'n Victoriaanse herehuis, die sogenaamde "Zwartkoppies Hall", wat aan die nyweraar Sammy Marks behoort het. Dit is geleë op die plaas Zwartkoppies 364 JR, langs die Bronkorstspruitpad, sowat 23 km buite Pretoria.

Sammy Marks is in 1843 in Litaue gebore en arriveer in 1868 in die Kaap waar hy met juwele begin smous het. Hy verhuis later na Kimberley en behaal sukses as 'n diamantverkoper. Hy raak betrokke in verskeie besighede en open onder andere 'n distilleerdery, 'n inmaakfabriek, 'n glasfabriek, 'n mieliemeul en staalwerke. Teen die einde van die 19de eeu was hy 'n miljoenêr en sy maatskappy behaal die ranglys van die top 10 rykste besighede aan die Witwatersrand.

In 1884 koop Sammy Marks die plaas "Zwartkoppies". Kort daarna bou hy die herehuis, "Zwartkoppies Hall" waar hy en sy vrou, Bertha, en hul kinders gewoon het tot en met 1909. Daarna het hullle die huis as 'n naweek wegbreekplek gebruik. Na sy dood in 1920 het Marks se weduwee en kinders die huis bewoon tot die dood van die laaste kind in 1978. In sy testament het Marks verklaar dat "Zwartkoppies Hall" en al die inhoud bewaar moet word vir tot vier geslagte ná sy dood. In 1980 het die Nasionale Kultuurhistoriese en Opelugmuseum by die Marks-trust aansoek gedoen om 40 hektaar van "Zwartkoppies" te koop as 'n perseel vir 'n opelugmuseum. Die trust se alternatiewe voorstel was dat die museum eerder die eiendom moes huur, maar die museum kon dit nie bekostig nie. 'n Johannesburgse besigheidsman, Mendel Kaplan, het later van die museumprojek gehoor, en geld beskikbaar gestel om die projek van stapel te stuur. Die Sammy Marksmuseum het uiteindelik in November 1986 geopen, en in Maart 1989 is "Zwartkoppies" is tot nasionale monument verklaar. In 1995 is 'n Gedeelte van die plaas (ongeveer 73 ha), waarop die huis staan, deur die Staat onteien, en aan die Nasionale Kultuurhistoriese Museum verkoop.

"Zwartkoppies Hall" is 'n 48-kamer herehuis met welige tuine en tennisbane en is 'n voorbeeld van die prag en weelde waarin die sogenaamde "Randlords" van daardie tyd geleef het. Die museum is die enigste Victoriaanse herehuis in Suid-Afrika waarvan die binnekant bewaar is presies soos dit was in die Victoriaanse tydperk. Die huis is versier in 'n uitspattige styl en daar is baie olieverfskilderye, porselein en silwerware te sien. In die biljartkamer is talle ou foto's van Marks en sy familie en vriende. Die huis het 'n groot kombuis met 'n 10-plaat stoof en vyf verskillende oonde, en 'n goed toegeruste biblioteek.



</doc>
<doc id="119600" url="https://af.wikipedia.org/wiki?curid=119600" title="Esias Bosch">
Esias Bosch

Esias Bosch (1923–2010) was ’n Suid-Afrikaanse pottemaker en keramiekkunstenaar. Hy was bekend as ""die Monet van klei"". Bosch is in Londen opgelei en het internasionaal verskeie toekennings vir sy unieke aanslag ontvang. Van sy bekendste openbare opdragte is 'n reuse-muurpaneel op die O.R. Tambo Internasionale Lughawe (1970). Hy het die Smithsonian-medalje in 1963, die kanseliersmedalje van UP in 1990 en die kanseliersmedalje van US in 1991 ontvang.

Esias Bosch is op 11 Julie 1923 in Winburg gebore. Hy was van jongs af 'n dromer en het as plaaskind klei-osse gemaak. Sy ouers het gehoop dat hy 'n tandarts sou word.

Hy studeer aan die Universiteit van die Witwatersrand, aanvanklik in tandheelkunde, maar gradueer met 'n BA in die skone kunste. Daarna studeer hy aan die Johannesburgse Kunsskool waar hy sy vrou, Valerie Verster, en sy kunsvriend, Zakkie Eloff, ontmoet. Hy is daarna na Kimberley, waar hy kuns aan die Diskobolos-skool vir gestremdes doseer.

In 1949 wen hy 'n studiebeurs om keramiek in Brittanje te studeer, aanvanklik onder Dora Billington, toe Ray Finch in Winchcombe, en laastens onder Michael Cardew in Cornwall. Hierdie ervaring vorm hom as 'n pottebakker-pionier in Suid-Afrika, waar hy vir die res van sy lewe sou werk.

In Januarie 1953 is hy as hoof van die keramiekdepartement van die Durbanse Kunsskool aangestel. Hy het al hoe meer sy eie stukke begin maak. Hy het hierdie stukke op straat, per kruiwa, tot verontwaardiging van sy departementshoof gesmous. Daarna was hy keramiekdosent aan die Pretoriase Kunsskool totdat hy op 33 bedank het om hom op 'n eie loopbaan en sy eerste uitstalling te fokus.

In 1961 verhuis hy na die Laeveld, waar hy sy kunsateljee, "Die Randjie", op 'n klipkoppie buite Witrivier begin. Valerie is in 1992 hier oorlede.

Bosch is op 24 April 2010, enkele maande voor sy 87ste verjaardag, aan ’n hartaanval oorlede.

Van sy kinders is Esra bekend vir haar eetware, Andrée (1952-) is 'n skrywer, terwyl sy seun Anton (1958-) in sy voetspore volg.


</doc>
<doc id="119602" url="https://af.wikipedia.org/wiki?curid=119602" title="Redakteur">
Redakteur

'n Redakteur of redaktrise is 'n persoon wat die inhoud van 'n publikasie opstel of nagaan (redigeer). Redakteurs is verantwoordelik vir die verwerking (redaksie) van die inhoud van 'n publikasie, soos 'n koerant, TV-program, boek, tydskrif, ensiklopedie of webwerf, asook die feitelikheid en taalgebruik van die inhoud. 'n Redakteur kan die funksie van 'n outeur, van 'n adviseur (byvoorbeeld by wetenskaplike tydskrifte), of 'n persklaarmaker vervul.


</doc>
<doc id="119603" url="https://af.wikipedia.org/wiki?curid=119603" title="Pretoria Kunsvereniging">
Pretoria Kunsvereniging

Die Pretoria Kunsvereniging is 'n organisasie vir die vir die bevordering en ondersteuning van die visuele kunste, en in geleë in Nieuw Muckleneuk in Pretoria.

Die Suid-Afrikaanse Beeldende Kunste Vereniging is in 1871 in Kaapstad gestig, en in 1945 hernoem na die Suid-Afrikaanse Kunsvereniging. Die Noord-Transvaalse tak van die vereniging is op 27 September 1947 gestig in Pretoria. Hoë Kommissaris Charles te Water was die dryfkrag vir die vorming van die vereniging, en ook sy eerste president. Die eerste voorsitter was die kunstenaar Walter Battiss. In 1959 bekom die vereniging 'n perseel in die Polley's Arkade, en open hul eerste galery. In 1963 word die galery na die Ou Nederlandse Bank-gebou verskuif en in 1978 na die 36ste vloer van die Vokskasgebou. In 1991 verhuis hulle na die huidige perseel by Mackiestraat 173 in Nieuw Muckleneuk. In 1998 word die naam van die vereniging verander na die Suid-Afrikaanse Nasionale Vereniging vir Visuele Kuns (SANAVA), waarvan die Pretoria Kunsvereniging 'n affiliaat is.


</doc>
<doc id="119604" url="https://af.wikipedia.org/wiki?curid=119604" title="Navi Pillay">
Navi Pillay

Navanethem "Navi" Pillay (gebore 23 September 1941) is 'n Suid-Afrikaanse juris wat van 2008 tot 2014 as die Verenigde Nasies se Hoë Kommissaris vir Menseregte gedien het. 'n Suid-Afrikaner van Indiese Tamilse oorsprong, sy was die eerste nie-blanke vroulike regter van die Hooggeregshof van Suid-Afrika.

Sy het ook as 'n regter van die Internasionale Strafhof en president van die Internasionale Straftribunaal vir Rwanda gedien. As die Verenigde Nasies se Hoë Kommissaris vir Menseregte is Pillay in September 2014 deur Prins Zeid bin Ra'ad opgevolg. In April 2015 word Pillay die 16de Kommissaris van die Internasionale Kommissie teen die doodstraf.

Pillay is gebore in 1941 in 'n verarmde omgewing van Durban, Natalprovinsie, in die destydse Unie van Suid-Afrika. Sy is van Tamilse afkoms en haar vader was 'n busbestuurder. In Januarie 1965 trou sy met mede-prokureur Gaby Pillay. Hulle het twee dogters.

As gevolg van skenkings van haar plaaslike Indiese gemeenskap verwerf Pillay 'n BA in 1963 en 'n LLB in 1965 aan die Universiteit van Natal.

Sy het later die Harvard Law School bygewoon, waaraan sy in 1982 'n LLM en in 1988 'n doktorsgraad in regswetenskap verwerf het. Pillay is die eerste Suid-Afrikaner wat 'n doktorsgraad in reg aan die Harvard Law School verwerf het.


</doc>
<doc id="119610" url="https://af.wikipedia.org/wiki?curid=119610" title="Gloria Bosman">
Gloria Bosman

Gloria Bosman (1973-) is 'n Suid-Afrikaanse sangeres wie se loopbaan in kerkkore in Soweto begin het. Felicia Marion van die groep "Joy" het haar raakgesien en haar in 1993 vir 'n produksie in die Markteater gebruik (om vir 'n ander sangeres in te staan). Ná hierdie produksie het sy ’n operabeurs van die Tshwane-Universiteit vir Tegnologie gekry.

Haar debuutalbum, "Tranqaility" (1999), het die Sama-prys vir beste nuweling losgeslaan. Vir "Nature’s Dance" (2004) kry sy ses Sama-benoemings en word sy as die beste vroueliedjieskrywer aangewys. Daarna volg twee Kora- en nog elf Sama-benoemings. Sy het reeds vyf albums die lig laat sien, die laaste, "Emzini", is in 2006 vrygestel.



</doc>
<doc id="119612" url="https://af.wikipedia.org/wiki?curid=119612" title="CANT Z.1007">
CANT Z.1007

Die CANT Z.1007 was 'n driemotorige bomwerper wat deur die Italiaanse lugmag gebruik was tydens die Tweede Wêreldoorlog. Die vliegtuig het in 1937 sy nooiensvlug voltooi.



</doc>
<doc id="119615" url="https://af.wikipedia.org/wiki?curid=119615" title="Clinton Swart">
Clinton Swart

Clinton Ryno Swart (* 6 September 1992, Standerton) is 'n Suid-Afrikaanse rugbyspeler, wat tans vir Toyota Verblitz in die Topliga in Japan speel. Hy het voorheen Superrugby gespeel vir die Cheetahs en plaaslike rugby vir die Griekwas. Sy gereelde posisie is losskakel of binne-senter.

Hy het vir Hoërskool Standerton se eerstespan rugby gespeel tussen 2009 en 2011, wat gelei het tot sy insluiting in die Pumasspan vir die onder-18 Craven-week. Hy het in twee van hul wedstryde in die kompetisie gespeel, en agt punte met die stewel aangeteken, en daarmee hul Griekwa-eweknieë met 38-7 geklop en 'n verdere ses punte in hul 28-11 nederlaag teen die Goue Leeus. 



</doc>
<doc id="119616" url="https://af.wikipedia.org/wiki?curid=119616" title="Justin Basson">
Justin Basson

Justin Johan Basson (*10 Februarie 1994, Kaapstad) is ’n Suid-Afrikaanse rugbyspeler wat tans vir die in Pro14 en die Vrystaat Cheetahs om die Curriebeker speel. Sy gereelde posisie is op slot.

Na sy hoërskoolopleiding het Basson by die Blou Bulle-Akademie aangesluit voor die 2013 seisoen.



</doc>
<doc id="119617" url="https://af.wikipedia.org/wiki?curid=119617" title="Lynne Brown">
Lynne Brown

Lynne Brown (gebore 26 September 1961) is die voormalige Minister van Openbare Ondernemings en voormalige Premier van die Wes-Kaapprovinsie in Suid-Afrika. Sy is in Kaapstad gebore en in Mitchells Plein getoë. Na die bedanking van Ebrahim Rasool in Julie 2008 is sy as die Premier van die Wes-Kaap aangestel. 

Sy was voorheen die Minister van Ekonomiese Ontwikkeling en Toerisme. Sy is 'n lid van die African National Congress en tydens 2007 en 2012 was sy 'n verkose lid van die ANC Nasionale Uitvoerende Komitee (NUK). Sy was die vierde kleurlingpremier van die Wes-Kaap en die tweede van die African National Congress. Sy is ook die eerste openlik homoseksuele persoon wat in 'n kabinetsposisie in enige Afrikaregering aangestel is.

Brown is weggelaat uit die kabinet van President Cyril Ramaphosa, en het op 1 Maart 2018 bedank as 'n ANC-parlementslid.



</doc>
<doc id="119618" url="https://af.wikipedia.org/wiki?curid=119618" title="Margaret Roberts">
Margaret Roberts

Margaret Roberts (* 1937 - † 4 Maart 2017) was 'n Suid-Afrikaanse kruiedokter en skrywer van meer as 30 boeke oor kruie en verwante onderwerpe. Sy het haar landgenote (en mense oor die wêreld) vir bykans 35 jaar geïnspireer om tuine te skep, hul eetgewoontes te verander en natuurlike medisyne en plaagdoders te gebruik.

Die "Margaret Roberts-kruiesentrum" in De Wildt (naby Hartbeespoort, reg langs die jagluiperd-plaas) is na haar vernoem. Ludwig Taschner het ook een van sy rose na haar genoem. Haar naam is aan talle produkreekse gekoppel, insluitend toiletware, geskenke, kombuisware, skryfbehoeftes en tekstiele. Sy was 'n gekwalifiseerde fisioterapeut en het 'n Laureaat-prys van die Universiteit van Pretoria ontvang.

Haar dogter, Sandy Roberts, volg in haar voetspore.

Margaret Roberts het meer as 30 boeke oor kruie en verwante onderwerpe geskryf.

Afrikaanse boeke:

Engelse boeke:


</doc>
<doc id="119622" url="https://af.wikipedia.org/wiki?curid=119622" title="Pierneefmuseum (dubbelsinnig)">
Pierneefmuseum (dubbelsinnig)

Daar is meer as een Pierneefmuseum in Suid-Afrika:



</doc>
<doc id="119623" url="https://af.wikipedia.org/wiki?curid=119623" title="Pierneefmuseum, Pretoria">
Pierneefmuseum, Pretoria

Die Pierneefmuseum in Pretoria is 'n gerestoureerde negentiende eeuse huis wat kunswerke en persoonlike items van die kunstenaar Pierneef tentoonstel. Dit is geleë in Madibastraat (voorheen Vermeulenstraat) noord van Kerkplein in Pretoria. 


</doc>
<doc id="119626" url="https://af.wikipedia.org/wiki?curid=119626" title="Savoia-Marchetti SM.79">
Savoia-Marchetti SM.79

Die Savoia-Marchetti SM.79 is 'n driemotorige bomwerper wat deur die Italiaanse Lugmag gebruik is tydens die Tweede Wêreldoorlog. Die prototipe het sy nooiensvlug voltooi in Oktober 1934.



</doc>
<doc id="119627" url="https://af.wikipedia.org/wiki?curid=119627" title="Petrus Bosman">
Petrus Bosman

Petrus Bosman (1928–2008) was ’n Suid-Afrikaans balletdanser, choreograaf en hulpdirigent wat in Engeland, Frankryk en die VSA gewerk het. Hy was die eerste danser wat as solis by die Royal Ballet aangestel is, sonder dat hy in dié akademie geskool is. Hy was vir 18 jaar lank ’n lid van dié geselskap. Hy het talle liefdadigheidsgalas by die Royal Opera House (Covent Garden) aangebied en is deur koningin Elizabeth II daarvoor vereer.

Jan Petrus Bosman is in 1928 op Kuilsrivier van 'n Afrikaanse gesin gebore. Hy was familie van die bekroonde skrywer, Herman Charles Bosman (1905–1951). As tiener het hy vir klasse aan die Universiteit van Kaapstad se Balletskool ingeskryf, waar hy onder Dulcie Howes en Cecily Robinson opgelei is. In 1949 (op 21 jarige ouderdom) is hy na Londen om sy studies onder Anna Northcote (ook bekend as Anna Severskaya) voort te sit.

In 1951 sluit hy by die "London Festival Ballet" aan waar hy die volgende agt jaar in stede regoor Engeland dans. In 1959 sluit hy by die Royal Ballet aan, waar hy 18 jaar lank werksaam was. Gedurende die tyd besoek hy Suid-Afrika 'n paar keer vir plaaslike opvoerings.

Bosman het meestal teenoor die ballerina Merle Park gedans. Hy word veral onthou vir sy vertolking van een van die Lelike Susters teenoor Frederick Ashton in Aspoestertjie.

In 1977 verhuis hy na die VSA, waar hy tot in 2006 by verskillende geselskappe as répétiteur en choreograaf gewerk het. Hy is op 19 Julie 2008 in Indianapolis oorlede.


</doc>
<doc id="119628" url="https://af.wikipedia.org/wiki?curid=119628" title="Mary Wollstonecraft">
Mary Wollstonecraft

Mary Wollstonecraft ([ˈwʊlstən.krɑːft]; * 27 April 1759; † 10 September 1797; huweliksnaam: Mary Wollstonecraft Godwin) was 'n Engelse skrywer, filosoof en kampvegter vir vroueregte. Gedurende haar kort loopbaan het sy romans, verhandelinge, 'n reisverhaal, 'n geskiedenis van die Franse Rewolusie, 'n gedragboek en 'n kinderboek geskryf. Sy staan veral bekend vir haar werk "A Vindication of the Rights of Woman" (1792) waarin sy argumenteer dat vroue nie natuurlikerwys ondergeskik is aan mans nie, en waar dit ook al só mag voorkom, is dit te wyte aan ontoereikende opvoeding. Wollstonecraft pleit daarvoor dat beide mans en vroue as vernuftige wesens behandel word en beeld 'n maatskaplike orde uit wat op gesonde verstand gegrond is.

Nog tot in die laat 20ste eeu het Wollstonecraft se privaat lewe, waaronder verskeie onkonvensionele persoonlike verhoudinge, meer aandag getrek as haar literêre werk. Ná twee ongelukkige liefdesverhoudings, met Henry Fuseli en Gilbert Imlay (met wie sy 'n dogter gehad het, Fanny Imlay), het Wollstonecraft met die filosoof William Godwin getrou, een van die vroeë voordenkers van die anargistebeweging. Mary Wollstonecraft is in die ouderdom van 38 oorlede, net elf dae nadat sy die lewe aan haar tweede dogter geskenk het. Haar nalatenskap het verskeie onvoltooide manuskripte ingesluit. Haar tweede dogter het self 'n literêre loopbaan gevolg en sou – as Mary Shelley – bekendheid verwerf as die skrywer van "Frankenstein".

Haar wewenaar het ná haar afsterwe haar lewensverhaal as "Memoirs of the Author of A Vindication of the Rights of Woman" (1798, heruitgawe in 2001) gepubliseer, 'n werk waarin hy haar onortodokse leefstyl onthul en sodoende byna 'n eeu lank haar reputasie beskadig. Eers met die opkoms van die vroueregtebeweging teen die begin van die 20ste eeu het Wollstonecraft se pleidooi vir geslagsgelykheid en haar kritiek op konvensionele vroulike geslagsrolle nuwe aandag getrek. Tans wor Wollstonecraft erken as een van die grondleggers van feministiese filosofie. Feministe noem dikwels beide haar lewe en haar werk as belangrike invloede.


</doc>
<doc id="119630" url="https://af.wikipedia.org/wiki?curid=119630" title="Phil Mickelson">
Phil Mickelson

Philip Alfred Mickelson (gebore 16 Junie 1970), met die bynaam Lefty, is 'n Amerikaanse professionele gholfspeler. Hy het reeds 42 toernooie op die PGA-toer gewen, insluitend vyf groot kampioenskappe: drie Meesterstitels (2004, 2006, 2010), 'n PGA-kampioenskap (2005), en 'n Opekampioenskap (2013).

Mickelson is een van 16 gholfspelers in die geskiedenis van die sport om ten minste drie van die vier majors te wen. Hy het elke grote behalwe die VS-Ope, gewen, waar hy 'n rekord ses keer die naaswenner was.

Mickelson het meer as 700 weke spandeer in die top-10 van die Amptelike Gholfwêreldranglys, het 'n loopbaan-hoë wêreld-ranglys van die 2de'n paar keer en is 'n lewenslange lid van die PGA Toer. Mickelson is bekend vir sy linkshandige swaai, selfs al is hy andersins regshandig. Hy is in Mei 2012 ingelyf in die "World Golf Hall of Fame".


</doc>
<doc id="119633" url="https://af.wikipedia.org/wiki?curid=119633" title="Neusiedlermeer">
Neusiedlermeer

Die Neusiedlermeer (Duits: "Neusiedlersee", vernoem na die nedersetting Neusiedl aan sy oewer; Hongaars: "Fertő-tó", afgelei van "fertő" "moeras") is die mees westelike steppemeer in Europa, geleë in die Oostenrykse deelstaat Burgenland en Noordwes-Hongarye.

Die meer, naas die Balaton in Hongarye een van min steppemere in Europa, het vermoedelik enkele miljoen jare gelede as gevolg van tektoniese daling ontstaan. Dit is tans die laagste punt in Oostenryk, op 115 meter bo seevlak, met 'n totale lengte van 36 km en 'n wydte van tussen 6 en 14 km. Die Neusiedlermeer word deur 'n klein stroompie en daarnaas waarskynlik nog ondergrondse bronne gevoed. Die meer het 'n lae soutgehalte en geen natuurlike uitloop nie. Sy waterspieël is relatief laag, met tussen vier en ses voet, terwyl sy oppervlakte (sowat 350 vierkante km, waarvan die grootste deel op Oostenrykse staatsgebied geleë is) as gevolg van klimaatsinvloed varieer. Die digte rietbosse langs sy oewer is 'n belangrike habitat vir baie seldsame spesies van trekvoëls en word as 'n internasionale reservaat beskerm. Die Fertö / Neusiedlersee Kulturele Landskap is in 2001 deur Unesco as wêrelderfenisgebied gelys.

'n Kanaal, wat tussen 1873 en 1895 ontstaan het, verbind die meer met die Rabnitz-rivier (Hongaars: Répce-), 'n syrivier van die Donau. Die meer het ekonomiese betekenis vir die sellulosebedryf en as ontspanningsgebied, veral vir die bevolking van die nabygeleë federale hoofstad Wene. Die grootste nedersettings langs sy oewer is Neusiedl, Podersdorf en die wyndorp Rust. Wingerde langs oosoewer van die meer lewer Zweigelt-wyne van die hoogste gehalte op.



</doc>
<doc id="119634" url="https://af.wikipedia.org/wiki?curid=119634" title="Rohan Janse van Rensburg">
Rohan Janse van Rensburg

Rohan Janse van Rensburg (gebore in Welkom, 11 September 1994) is ’n rugbyspeler wat vir die Lions op senter speel in die Superrugbyreeks. Hy het voorheen vir die Blou Bulle in die Vodacombekerreeks gespeel.



</doc>
<doc id="119635" url="https://af.wikipedia.org/wiki?curid=119635" title="Lionel Cronjé">
Lionel Cronjé

Lionel Cronjé (gebore in Bloemfontein, 25 Mei 1989) is ’n Suid-Afrikaanse rugbyspeler wat tans vir die Southern Kings in die Superrugbyreeks speel. Hy is 'n veelsydige agterspeler, en kan op losskakel of heelagter diens doen.



</doc>
<doc id="119636" url="https://af.wikipedia.org/wiki?curid=119636" title="Hanro Liebenberg">
Hanro Liebenberg

Hanro Liebenberg (gebore in Brackenfell op 10 Oktober 1995) is 'n rugbyspeler wat vir die Blou Bulle in die Curriebeker speel en vir die Bulls in Superrugby. 



</doc>
<doc id="119638" url="https://af.wikipedia.org/wiki?curid=119638" title="Pierre Schoeman">
Pierre Schoeman

Pierre Schoeman (gebore in Nelspruit op 7 Mei 1994) is 'n Suid-Afrikaanse rugbyspeler wat vir die Blou Bulle in die Curriebeker speel en vir die Bulls in Superrugby. 


</doc>
<doc id="119639" url="https://af.wikipedia.org/wiki?curid=119639" title="Quade Cooper">
Quade Cooper

Quade Santini Cooper (gebore 5 April 1988) is 'n professionele rugbyspeler en aan-en-af bokser. Hoewel hy 'n Nieu-Seelandse burger is, verteenwoordig hy Australië in internasionale rugby. Hy het tydens die Rugbywêreldbeker 2011 en Rugbywêreldbeker 2015 vir Australië uitgedraf. Hy speel tans vir die Queensland Reds in die Superrugbykompetisie in Australië. Sy voorkeurposisie is losskakel.

Daar is bevestig dat Cooper by die Australiese sewes sou aansluit vir die 2016 Olimpiese Spele, beginnende met die Sydney-been van die IRB Sewes. Cooper het sy eerste drie vir die Australiese sewesspan op 6 Maart 2016 gedruk tydens die span se 36-7 oorwinning teen Engeland.

In November 2012 het Cooper aangekondig dat hy sou boks in die voorgeveg van vriend Sonny Bill Williams se geveg op 8 Februarie 2013. Hy het as 'n kruisergewig teen Muay Thai veteraan Barry Dunnett geboks, en wen in die eerste ronde met 'n uitklophou.


</doc>
<doc id="119641" url="https://af.wikipedia.org/wiki?curid=119641" title="Kawanishi H8K">
Kawanishi H8K

Die Kawanishi H8K was 'n viermotorige vliegboot wat as 'n bomwerper deur die Japannese Vloot Lugmag gebruik is tydens die Tweede Wêreldoorlog. Die prototipe het sy nooiensvlug voltooi in 1941.



</doc>
<doc id="119642" url="https://af.wikipedia.org/wiki?curid=119642" title="Britse en Amerikaanse maateenhede">
Britse en Amerikaanse maateenhede

Die Britse en Amerikaanse maateenhede kom van dieselfde oorsprong, die Engelse maateenhede van voor-1824. Toe Skotland en Engeland in 1707 met mekaar verbind is, moes die Skotte die Engelse maateenheidsisteem aanvaar. In 1776, toe die Verenigde State onafhanklikheid van die Verenigde Koninkryk verklaar het, het hulle die Engelse maateenheidstelsel geërf. In 1824 is die Engelse maateenheidstelsel hersien, en is as "Imperial units" bekend. Aanvanklik het die Verenigde State van Amerika nie die Verenigde Koninkryk gevolg nie, met die gevolg dat die VSA-gelling en die Imperiale gelling met sowat 20% verskil. 

Toe die verskeie provinsies van Suid-Afrika nog Britse kolonies was, het hulle ook the "Imperial System" gebruik.

In 1965 begin die Verenigde Koninkryk 'n omskakeling na die metrieke stelsel, maar in 2018 is is die omskakeling nog nie voltooi nie, onder andere gee padteken afstande in myle en spoedbeperkings in myle per uur.

Die Britse maateenheidstelsel is ontwikkel uit die Romeinse maateenheidstelsel. Oor die eeue het die verhouding tussen die verskeie eenhede verander en hulle het ook van land tot land verander. Dus het Suid-Afrika ook die Kaapse maateenhede gebruik, veral in die dae van die VOC. Sekere eenhede is verouderd, en veral na die Britse hersiening van 1824 was die verhouding tussen die Britse en die Amerikaanse eenhede nie altyd dieselfde nie. 

Die verhoudings in die tabelle hieronder toon die verhoudings soos hulle bestaan het toe die Britse oorskakeling na die metrieke stelsel begin is (1974). 

Al het verskeie Afrikaanse afkortings in vroëre jare vir Britse maateenhede verskyn, was daar destyds geen verskil tussen simbole en afkortings nie. Met die eerste publikasie van die SI in 1960 is amptelike simbole vir SI eenhede gepubliseer. Die verskil tussen 'n simbool en 'n afkorting is dat 'n simbool dieselfde is in alle tale maar afkortings mag dalk nie so te wees nie: byvoorbeeld al is "kilometer" in Italiaans as "chiliometri" vertaal, bly die simbool "km". Verskeie simbole vir die Britse en Amerikaanse eenhede verskyn in (lengte) en (gewig). Hierdie simbole is in hierdie artikel gebruik.

In 1992 is hierdie publikasies hersien en die Britse en Amerikaanse maateenhede word as verouderd beskou. Teen die begin van die een-en-twintigste eeu begin 'n algehele hersiening van ISO 31. Die standaard is herskryf en is as ISO 80000 gepubliseer. is deur vervang en deur .

Voor 1305 was die voet die basiseenheid van lengte in die Engelse stelsel, maar daarna word dit die jaart. Die basiseenheid van lengte in die Britse en die Amerikaanse stelsels is die jaart (Engels: "yard"). 

Tydens die Anglo-Saksiese invalle van die eerste millenium neem die Engelse die Saksiese voet (ongeveer 335 mm) oor. Voor 1305 is hierdie voet vir landsmetingsdoeleindes gebruik. Tydens die Normandiese verowering neem die Engelse ook die Normandiese voet oor. Die Normandiese voet is kleiner as die Saksiese voet en word deur vakmanne, veral bouers en skrynwerkers, gebruik. In die wet van 1305, omskryf Edward I die Engelse voet wat omtrent gelyk is aan 'n Normandiese voet en ook omtrent gelyk is aan van 'n Anglo-Saksiese voet. As 'n gevolg bly die roede onverandered maar dit bestaan nou uit 16,5 Engelse voet in plaas van 15 Anglo-Saksiese voet. In 1959 is die Engelse voet beskryf as presies .

Die jaart ("yard", wat anders is as die "pace") verskyn vir die eerste keer in die Engelse reg in 1305. In 1897 is die jaart in die Verenigde State herdefineer deur die "Mendenhall Order" as meter terwyl die Britse amptelike voet as gemeet word. Hierdie twee waardes verkil met minder as maar hierdie verskil is in landsmeting belangrik. Uitendelik is daar in 1960 'n ooreenkoms bereik tussen the VK, die VSA, Suid-Afrika en Australië toe die "internasionale jaart" gestig is. Hierdie jaart is presies 0,9144 m. Hierdie nuwe definisie veroorsaak probleme in die VSA waar hulle twee verskillende treë en myle het - die ""survey yard"" en ""survey mile"" teenoor die ""international yard"" en die ""international mile"". 
Die verhouding tussen die jaart, sy veelvoude en sy onderveelvoude word hieronder getoon.
Nota
Die eenhede vierkantroede en die akker kom uit die middeleeue. Die Engelse woord ""acre"" kom van die Duitse woord ""acker"". In die middeleeuse tye is die akker nie 'n presiese landsmaat nie maar eintlik 'n ekonomiese maat: in die Domesday Book van 1086 word 'n akker as die hoeveelheid land wat 'n man met een ploeg en een os in 'n dag kan ploeg bereken. Met die verloop van tyd word dit 'n landsmaat. 

Met die ingang van die "Mendenhall Order" in 1897 kom daar 'n klein verskil tussen die Engelse jaart en die Amerikaanse jaart. In 1959 word albei die Amerikaanse jaart en die Engelse jaart herdefineer met die naam ""International yard"", maar hierdie herdefinisie behinder Amerikaanse landsmeting dus behou hulle hul ou jaart met die naam ""survey yard"". Die verskil tussen die ou Amerikaanse jaart, die ou Engelse jaart en die huidige ""international yard"" is minder as . Daar was geen probleme met hierdie herdefinisie in die Verenigde Koningkryk want hulle landmeting het alreeds die metriese stelsel gebruik.
Nota
Totdat die negentiende eeu vaste stowwe soos koring en gars en vloeistowwe soos wyn, bier en melk is volume gemeet. Daar was verskillende maateenhede vir verskeie produkte, byvoorbeeld, vanaf die sestiende tot die agtiende eeue is verskillende maateenhede vir "ale" en "beer" gebruik. Wyn het sy eie gelling en graan het sy eie gelling. 

Die imperiale maateenheidstelsel is in 1824 ingestel. Al is die waarde van die duim, die jaart, die pond en die ons nog steeds dieselfde, is die volumemaateenhede vereenvoudig. Al die verskeie gellings en hul onderdele is verwyder en is deur die nuwe Imperiale Gelling verplaas. Die imperiale gelling is oorsponklik as die gedefinieer as "die volume van 10 pond (ongeveer ) water teen 'n temperatuur van 62°F (17°C). Die imperiale gelling is in 20 vloeistofonse verdeel (nie 16 soos in die Amerikaanse gelling nie). 

Nota
Toe die Verenigde State onafhanklikheid is 1776 verklaar het, het hulle 'n seleksie van Engelse maateenhede gebruik. Nadat die VS Congress niks gedoen het in verband met maateenhede, verkies die VS Departement van Finansies die Engelse wyn gelling as die amptelik VS gelling. Hierdie gellling bevat 'n volume van 231 kubieke duim en in 1707 deur Koningin Anne ingestel. Hy is in 16 flooistofonse gedeel.
Nota

Die VSA se soliede maateenhede kom uit Engeland. Hoewel die definisies van die maateenhede met die Laer Huis gerus het, het hulle nie hul reg uitgeoefen nie. Die gevolg was 'n toename van maateenhede wat gewissel tussen beide staat kommoditeite. In 1905 het die Nasionale Buro vir Standaarde ("National Bureau for Standards") die Nasionale Konferensie oor Gewigte en Mates ("National Conference on Weights and Measures") gestig om mate en gewigte to rasionaliseer.

Die huidige maateenhede van volume wat gebruik is word hieronder gegee.

Nota
Oor die eeue het die Engelse eenheidstelsel verskeie gewigte stelsels. Gedurende die sewentiende eeu was daar 'n mate van standaardisering en drie gewigmaateenheidstelsels het na vore gekom. Al drie is op die grein gebaseer: die avoirdupois pond bevat 7000 grein en is in 16 avoirdupois onse gedeel terwyl albei die troois pond en die apteekers pond bevat 5760 grein en is in 12 onse gedeel, maar die onderafdelings van die troois ons en die apteekers ons is verskillend. Na afloop van die probleme met die gelling in 1824, het die Verenigde Koninkryk en die Verenigde State saam met mekaar gewerk om harmonisering van ander maateenhede te verseker.
Die avoirdupiois gewigte is vir die meeste doeleindes gebruik. Die kleiner gewigte is dieselfde in albei die VS en die VK, maar met die groter gewigte is dit nie so nie. Die "stone" is in die VSA onbekend terwyl albei lande het verskilende tonne gebruik. 
Nota

Die troois gewigte is alleenlik vir die weeg van edelmetale gebruik, byvoorbeeld, die Krugerrand bevat een troois ons goud (31,10 g) en nie 'n avoirdupoir ons goud (28,35 g) nie. Sedert 1879 is die gebruik van die troois pond vir handelsdoeleinde in die Verenigde Koningkryk verbode. 
Notas

Voor 1858 is die apteekers gewigstelsel is vir die medisyn voorbereiding in die Verenigde Koningkryk gebruik en is nog steeds af en toe te vinde in die Verenigde State.
Notas
Behalwe vir lengte, oppervlakte, volume en massa gebruik die Amerikaners, en vroeër ook die Britte, sekere ander eenhede. Die mees bekende is die eenhede vir temperatuur, druk en drywing.

Temperatuur word in die Verenigde State gewoonlik in grade Fahrenheit gemeet (afkorting °F). Die verhouding tussen grade Fahrenheit en grade Celsius is
Water vries teen 'n temperatuur van 32°F (0°C) en kook teen 'n temperatuur van 212°F (100°C).

In die imperiale sisteem en ook in die Verenigde State is eenheid vir drywing die perdekrag (HP vir "horsepower"). Een perdekrag is gedefineer as die drywing wat nodig is om 550 pond teen swaartekrag op te hef teen 'n koers van een voet per sekonde. Die verhouding tussen HP en watt is

In die imperiale stelsel en ook in die Verenigde State is eenheid vir druk die pond gewig per vierkante duim ("pounds per square inch" of psi), dit wil sê, die gevolglike druk deur 'n massa van een pond wat op 'n vierkante duim uitgeoefen word onder die invloed van swaartekrag. Die verhouding tussen psi en pascal is


</doc>
<doc id="119651" url="https://af.wikipedia.org/wiki?curid=119651" title="Beskawing">
Beskawing

'n Beskawing is enige komplekse samelewing gekenmerk deur stedelike ontwikkeling, sosiale stratifikasie, simboliese kommunikasievorme (gewoonlik skryfstelsels), en die waargenome skeiding van en heerskappy oor die natuurlike omgewing deur 'n kulturele elite.

Histories was 'n "beskawing" 'n sogenaamde "gevorderde" kultuur in teenstelling met sogenaamde meer primitiewe kulture. As 'n nietelbare naamwoord verwys "beskawing "ook na die proses van 'n samelewing se ontwikkeling tot 'n gesentraliseerde, verstedelikte, gestratifiseerde struktuur.

Beskawings word in digbevolkte nedersettings gegroepeer en in hiërargiese sosiale klasse verdeel, met 'n heersende elite en ondergeskikte stedelike en landelike bevolkings wat by intensiewe landbou, mynbou, kleinskaalse vervaardiging en handel betrokke is. Beskawings sentraliseer mag en oefen menslike beheer oor die res van die natuur, insluitend ander mense uit.

Sosiale wetenskaplikes soos V. Gordon Childe het verskeie kenmerke genoem wat 'n beskawing van ander soorte samelewings onderskei. Beskawings is deur hulle bestaansmiddele, nedersettingspatrone, regeringsvorms, sosiale stratifikasie, ekonomiese stelsels, geletterdheid en ander kulturele eienskappe onderskei. Andrew Nikiforuk beweer dat "beskawings van gekettingde menslike spierkrag afhanklik was. Dit het die energie van slawe gekos om gewasse te plant, keisers te klee en stede te bou". Hy beskou slawerny as 'n algemene kenmerk van premoderne beskawings.

Alle beskawings is van landbou afhanklik vir bestaansmiddele. Saaiplase kan tot opgegaarde voorrade en 'n surplus voedsel lei. Hierdie surplus stel sommige mense in staat om ander aktiwiteite te beoefen as om voedsel vir 'n bestaan te produseer: vroeë beskawings het soldate, ambagsmanne, priesters en priesteresse en ander mense in gespesialiseerde beroepe ingesluit. 'n Surplus voedsel lei tot 'n verdeling van arbeid en 'n meer diverse verskeidenheid menslike aktiwiteite, 'n definiërende eienskap van beskawings.

Beskawings se nedersettingspatrone verskil opmerklik van dié van ander soort samelewings. Die woord "beskawing "word soms eenvoudig gedefinieer as om "in stede te woon". Persone wat nie boer nie, is geneig om in stede te versamel om te werk en handel te dryf.

In vergelyking met ander samelewings beskik beskawings oor 'n meer komplekse politieke struktuur, naamlik die staat. Staatsgebaseerde samelewings is meer gestratifiseer as ander samelewings; daar is 'n groter verskil tussen die sosiale klasse. Die heersende klas is normaalweg in die stede gekonsentreer.

Ekonomies gesproke toon beskawings meer komplekse patrone van eienaarskap en wisselhandel as minder georganiseerde samelewings. Om op een plek te lewe stel mense in staat om meer persoonlike besittings as nomadiese mense te versamel.

Die skryfkuns, wat aanvanklik deur die mense in Sumer ontwikkel is, word as 'n kenteken van beskawing beskou en "word skynbaar met die opkoms van komplekse administratiewe burokrasieë of 'n oorwinnende staat geassosieer." Nes geld, is skryf deur die grootte van die stedelike bevolking en die kompleksiteit van handel tussen mense wat mekaar nie persoonlik ken nie, genoodsaak.

Met behulp van hulle arbeidsverdeling en sentrale regeringsbeplanning het beskawings heelwat ander diverse kulturele eienskappe ontwikkel. Dit sluit in georganiseerde godsdiens, ontwikkeling in die kunste, en groot vooruitgang op wetenskaplike en tegnologiese gebied.

Regdeur die geskiedenis het suksesvolle beskawings uitgebrei, al hoe meer grondgebied ingepalm en al hoe meer voorheen onbeskaafde mense opgeneem.  Nietemin is daar vandag nog stamme of volke wat onbeskaaf is. Hierdie kulture word deur sommige mense "primitief" genoem, 'n term wat deur ander as negatief beskou word. "Primitief" impliseer op een of ander manier dat 'n kultuur "eerste" (Latyn = primus) is en dat dit sedert die ontstaan van die mens nie verander het nie, al is daar bewyse van die teendeel. Aangesien al vandag se kulture tydgenote is, is hedendaagse sogenaamde primitiewe kulture geensins voorgangers van dié wat ons as beskaaf beskou nie. Antropoloë gebruik vandag die term "niegeletterd" om hierdie volk te beskryf.

Beskawings is deur kolonisasie, invalle, godsdienstige bekering, die uitbreiding van burokratiese beheer en handel versprei, asook die bekendstelling van landbou en die skryfkuns aan niegeletterde volke.

Staatsvorms wat daarin geslaag het om noemenswaardige militêre, ideologiese en ekonomiese mag te verkry, het hulleself tradisioneel as "beskaafd" gedefinieer, in teenstelling met ander samelewings of volkegroepe buite hulle invloedsfeer—laasgenoemde is as barbare, onbeskaafdes en primitiewes beskou. In 'n hedendaagse konteks is "beskaafde mense" met inheemse volke of stamsamelewings gekontrasteer.

"Beskawing" verwys ook na die kultuur van 'n komplekse samelewing, nie net die samelewing self nie. Elke samelewing, ongeag of dit 'n beskawing is, het 'n spesifieke stel idees en gebruike, en 'n sekere stel fabrikate en kunste wat dit uniek maak. Beskawings is geneig om ingewikkelde kulture te ontwikkel, insluitend 'n staatsgebaseerde besluitnemingsprosedure, 'n eie letterkunde, professionele kuns, argitektuur, georganiseerde godsdiens, en komplekse tradisies van onderwys, dwang en beheer wat met die handhawing van die elite geassosieer word.

Die ingewikkelde kultuur wat met 'n beskawing geassosieer word, het 'n geneigdheid om na ander kulture te versprei en hulle te beïnvloed, soms in so 'n mate dat die ander kulture by die beskawing opgeneem word (een so 'n voorbeeld is die Chinese beskawing en sy invloed op nabygeleë beskawings soos Korea, Japan en Vietnam). Baie beskawings is in werklikheid groot kulturele sfere wat baie nasies en streke dek. Die beskawing waarin 'n persoon woon is, daardie persoon se grootste kulturele identiteit.

Volgens die historikus Arnold J. Toynbee kom beskawings gewoonlik tot 'n val as gevolg van die "kreatiewe minderheidsgroep" se versuim om, weens morele en godsdienstige verval, een of ander uitdaging die hoof te bied, en nie soseer weens blote ekonomiese of omgewingsoorsake nie.

Nog 'n groep teoretici wat van 'n stelselteorie gebruik maak, beskou 'n beskawing as 'n komplekse stelsel, i.e., 'n raamwerk vir die ontleding van 'n groep objekte wat saamwerk om een of ander resultaat te lewer. Beskawings kan as netwerke van stede beskou word wat uit pre-stedelike kulture ontstaan, en word deur onderlinge ekonomiese, politieke, militêre, diplomatiese, sosiale en kulturele interaksies gedefinieer. 'n Organisasie is 'n komplekse sosiale stelsel, en 'n beskawing is 'n groot organisasie. Die stelselteorie help om die kunsmatige maar misleidende analogieë in die studie en beskrywing van beskawings te beveg.

Baie teoretici redeneer dat die hele wêreld reeds tot 'n enkele "wêreldstelselteorie" geïntegreer is, 'n proses wat as globalisering bekend staan. Verskillende beskawings en samelewings regoor die aarde is ekonomies, polities en selfs kultureel in baie opsigte interafhanklik. Volgens David Wilkinson kan beskawings kultureel heterogeen soos die Sentrale Beskawing, of homogeen, soos die Japannese beskawing, wees.

Histories het skrywers soos Aristoteles aanvaar dat beskawings 'n natuurlike staat van die mensdom was; daar was dus geen behoefte om die oorsprong van die Griekse beskawing te ondersoek nie. Die Sumeriese koning List het die oorsprong van sy beskawing as afkomstig uit die hemel beskou. Die era van maritieme ontdekking het egter aan die lig gebring dat daar eenvoudige tuinboukundige en jagter-versamelaarkulture bestaan het wat nie beskaafd was nie.

Beskawings het hoofsaaklik op een van twee maniere tot 'n einde gekom: óf deur inkorporasie by 'n ander opkomende beskawing (soos Antieke Egipte wat by die Hellenistiese Griekse en daaropvolgende Romeinse beskawings geïnkorporeer is), of deur 'n val en terugkering tot 'n eenvoudiger vorm, soos wat by die Middeleeue gesien word.

Daar bestaan baie verduidelikings vir die ondergang van beskawings. Sommiges fokus op historiese voorbeelde, en ander op algemene teorie.

Die politieke wetenskaplike Samuel Huntington redeneer dat 'n botsing van beskawings die definiërende eienskap van die 21ste eeu sal wees. Ronald Inglehart en Pippa Norris beweer dat die "ware botsing van beskawings" tussen die Moslemwêreld en die Weste deur die Islamitiese verwerping van die Weste se meer liberale seksuele waardes veroorsaak sal word, en nie soseer deur verskillende politieke ideologieë nie. Hulle merk egter op dat hierdie gebrek aan verdraagsaamheid waarskynlik na 'n uiteindelike verwerping van (ware) demokrasie sal lei.

Die kultuurhistorikus Morris Berman skryf in "Dark Ages America: the End of Empire" dat die einste faktore in die korporatiewe, verbruikersgesentreerde VSA wat eens op 'n tyd vir die nasie se grootsheid verantwoordelik was – uiterste individualisme, gebieds- en ekonomiese uitbreiding en die najaag van materiële rykdom – die Verenigde State oor 'n kritieke drumpel gedryf het waar ondergang onafwendbaar is. Berman se tesis is in sekere opsigte soortgelyk aan dié van die stadsbeplanner, Jane Jacobs, wat redeneer dat vyf pilare van die Amerikaanse kultuur in 'n staat van ernstige verval is: die gemeenskap en gesin; hoër onderwys; die effektiewe beoefening van wetenskap; belasting en die owerheid; en die selfregulering van die geleerde beroepe.

Sommige omgewingswetenskaplikes beweer dat die wêreld 'n Planetêre fase van beskawing betree, gekenmerk deur 'n verskuiwing weg van onafhanklike, losstaande nasiestate na 'n wêreld van toenemende globale konnektiwiteit met wêreldwye instansies, omgewingsuitdagings, ekonomiese stelsels en bewussyn.

Die kulturele kritikus en skrywer Derrick Jensen redeneer dat die moderne beskawing op 'n inherent skadelike, onvolhoubare en selfvernietigende wyse daarop gerig is om die omgewing en die mensdom self te oorheers.

Sosioloë en antropoloë soos Alvin Toffler (outeur van "Future Shock"), Daniel Bell en John Nashbitt het teorieë oor die post-industriële samelewings ontwikkel. Hulle argumenteer dat die huidige tydperk van die industriële samelewing sy einde nader en dat dienste en informasie belangriker geword het as industrie en goedere. Sommige meer ekstreme visies van post-industriële samelewings, veral in fiksie lyk baie soos post-tegnologiese singulariteit samelewings.





</doc>
<doc id="119653" url="https://af.wikipedia.org/wiki?curid=119653" title="SP Marais">
SP Marais

Sarel Petrus Marais (gebore op 16 Maart 1989 in Parow, Kaapstad) is 'n rugbyspeler wat vir die Westelike Provinsie in die Curriebeker en die Stormers in Superrugby speel.



</doc>
<doc id="119654" url="https://af.wikipedia.org/wiki?curid=119654" title="Jean-Luc du Plessis">
Jean-Luc du Plessis

Jean-Luc du Plessis (gebore op 7 Mei 1994 in Kaapstad) is 'n rugbyspeler wat vir die Westelike Provinsie in die Curriebeker en die Stormers in Superrugby speel.


</doc>
<doc id="119655" url="https://af.wikipedia.org/wiki?curid=119655" title="Makazole Mapimpi">
Makazole Mapimpi

Makazole Mapimpi (gebore 26 Julie 1990 in Mdantsane, Suid-Afrika) is ’n Suid-Afrikaanse rugbyspeler wat tans op vleuel speel vir die in Superrugby en die Sharks XV in die plaaslike Rugby-uitdaagreeks.

Mapimpi was in 2009 ’n lid van die Grens o/19-span wat aan die 2009 onder-19 Provinsiale kampioenskap deelgeneem het.

Hy was een van verskeie amateurklubspelers in die Grens Bulldogs se provinsiale spangroep aan die begin van 2014 toe die professionele span bankrot verklaar is. Hy is toe ingesluit in hul span vir die 2014 Vodacombeker-kompetisie en het sy debuut gemaak in hul eerste wedstryd teen die Natal Haaie. Grens verloor die wedstryd 24-46, maar Mapimpi open sy eersteklasdebuut met 'n drie kort na halftyd. Hy het ook begin in hul 6-60 nederlaag teen hul Oos-Kaapse teenstanders, die OP Kings en hul volgende wedstryd teen Keniaanse uitnodigingspan, die Tusker Simba XV, en druk Grens Bulldogs se tweede drie in die wedstryd om aan hulle 'n 18-17 oorwinning te besorg, hul enigste van die kompetisie.

Mapimpi maak sy toetsdebuut vir die Springbokke op 2 Junie 2018 teen Wallis in Washington, D.C. op die ouderdom van 27 jaar. Hy is ook deel van Suid-Afrika se span tydens die Rugbywêreldbeker 2019.


</doc>
<doc id="119656" url="https://af.wikipedia.org/wiki?curid=119656" title="Ross Geldenhuys">
Ross Geldenhuys

Ross Geldenhuys (gebore 19 April 1983, Kaapstad) is 'n Suid-Afrikaanse rugbyspeler. Sy gereelde posisie is op stut en hy speel tans vir die Kings in Superrugby.

In 2013 het hy die OP Kings in die Curriebeker verteenwoordig. Hy was aanvanklik vir die Kings gekies vir die 2013 Superrugbyseisoen, maar is later vrygestel aan die 2013 Vodacombekerspan.

Hy het vir 'n tyd lank in Nieu-Seeland gewoon, waar hy ITM-bekerrugby vir Tasman gespeel het en gekontrakteer was vir die Highlanders vir die 2015 Superrugbyseisoen.


</doc>
<doc id="119657" url="https://af.wikipedia.org/wiki?curid=119657" title="Akte van oprigting">
Akte van oprigting

Akte van Oprigting (AVO) is 'n vorm wat die regte, pligte en die verantwoordelikhede van aandeelhouers en direkteure met betrekking tot 'n maatskappy uiteensit. Dit is een van die regulasies wat aan die Kommissie van Maatskappye voorgelê moet word.


</doc>
<doc id="119658" url="https://af.wikipedia.org/wiki?curid=119658" title="Kaiserschmarrn">
Kaiserschmarrn

Kaiserschmarrn [ˈkaɪ̯zɐˌʃmaʀn] (ook gespel as: "Kaiserschmarren", Hongaars "Császármorzsa", Tsjeggies "Císařský trhanec") is een van die bekendste Schmarrn-meelkosdisse in die Oostenrykse kookkuns. Die gereg, wat van pannekoekdeeg berei word, is vernoem na keiser Frans Josef I. In Oostenryk word dit meestal met "Zwetschkenröster" bedien, 'n soet kompot wat van pruime, enkele eetlepels water, suiker, lemoensap, kaneel en naeltjies berei word. In die tyd van die Oostenryks-Hongaarse dubbelmonargie het die dis ook in Hongarye gewild geraak.

Die pannekoekdeeg vir "Kaiserschmarrn" word van meelblom, melk, eiers, suiker en sout berei en in 'n kleefvrye pan met botter gebak totdat die onderkant van die pannekoek goudbruin is. Vervolgens word dit met 'n spatel of kooklepel in stukkies gebreek wat verskeie kere versigtig in die pan gedraai word totdat hulle gaar is. Die pannekoekstukkies word met poeiersuiker bestrooi en saam met "Zwetschkenröster" bedien.

Daar is 'n groot aantal variante van die resep. So word rosyntjies of amandels; neute, kwark ("Topfenschmarrn") of suur room by die deeg gevoeg. Die eiers kan geskei word; daarby word die eierwit styf geklop. Die deeg kry sodoende 'n baie sag en lugtige tekstuur. Ook die bylae kan gevarieer word. In plaas van pruime word "Kaiserschmarrn" ook met kersies, mirabellepruime of appels bedien. 

'n Verwante dis is "Semmelschmarrn" (afgelei van Oostenryks en Beiers "Semmel" "rolletjie"). Hiervoor word rolletjies in stukkies gebreek of gesny en in melk geweek.

Resepte


</doc>
<doc id="119659" url="https://af.wikipedia.org/wiki?curid=119659" title="Pond (eenheid)">
Pond (eenheid)

Die pond is 'n eenheid van massa. In vroeër jare het baie lande die pond vir handel gebruik maar tydens die negentiende en twintigste eeue het die meeste van hulle na die metriese stelsel omgeskakel. Daar was geen wêreldwye standaard pond nie - elke land het sy eie pond gebruik en in sommige lande twee verskillende ponde, dikwels bekend as die "swaarpond" en die "ligtepond". In meeste lande bevat die pond of 12 of 16 onse en sy waarde lê tussen 300 g en 500 g.

Tydens die twintigste eeu is die Suid-Afrikaanse pond eintlik die pond van die Britse Imperiale sisteem. Hy het 'n waarde van 453,59 g. Tydens die VOC se dae is die Kaapse maateenhede vir handel gebruik. Die pond van hierdie sisteem is eintlik die Amsterdamse pond en het 'n waarde van 492,23 g.


</doc>
<doc id="119660" url="https://af.wikipedia.org/wiki?curid=119660" title="Cri-Zelda Brits">
Cri-Zelda Brits

Cri-Zelda Brits (gebore 20 November 1983) is 'n internasionale krieketspeler, 'n regshandige kolwer en regterarm-mediumvinnige bouler. 

Brits is oorspronklik as 'n openingsbouler vir die Suid-Afrikaanse Nasionale vrouekrieketspan gekies in 2002. Sy het ontwikkel in 'n veelsydige speler, en sedert 2005 is sy 'n spesialiskolwer. Sy was die Suid-Afrikaanse vrouekaptein in 23 wedstryde in 2007 en 2008, maar is vervang as kaptein in 2009 ten einde "geheel en al op haar eie prestasie te konsentreer." Sy is heraangestel as kaptein vir die 2010 IKR Vrouewêreldbeker Twintig20. Tussen 2007 en 2011 was sy 36 keer kaptein van Suid-Afrika (1 Toets, 23 kitskrieket en 12 Twintig20 Internasionale.

Sy is een van Suid-Afrika se mees produktiewe vrouekolwers; en die eerste Suid-Afrikaanse vrou om 'n vyftigtal in 'n Internasionale Twintig20-wedstryd te behaal. Sy is een van slegs ses vroue om 'n honderdtal vir Suid-Afrika in 'n Internasionale eendagwedstryd (EDI) aan te teken. Sy is die voorste Suid-Afrikaanse lopiemaker in EDI met 1622 lopies.


</doc>
<doc id="119661" url="https://af.wikipedia.org/wiki?curid=119661" title="Fairey Albacore">
Fairey Albacore

Die Fairey Albacore was 'n eenmotorige dubbeldekkervliegtuig en torpedobomwerper wat deur die Britse Lugmag gebruik is tydens die Tweede Wêreldoorlog. Hy het sy nooiensvlug op 12 Desember 1938 voltooi en produksie van die vliegtuig het in 1939 begin.



</doc>
<doc id="119663" url="https://af.wikipedia.org/wiki?curid=119663" title="Quinton Immelman">
Quinton Immelman

Quinton Immelman (gebore op 31 Maart 1981 te Pretoria) is 'n rugbyskeidsregter wat op die Suid-Afrikaanse Rugbyunie se premierpaneel aangestel is.<ref name="SA Rugby Referees / SARU Elite"> </ref>

Immelman is vir die eerste keer in 2016 bygevoeg op die skeidsregterrooster vir die 2016 Superrugbyseisoen.



</doc>
<doc id="119664" url="https://af.wikipedia.org/wiki?curid=119664" title="Lukhanyo Am">
Lukhanyo Am

Lukhanyo Am (*28 November 1993, King William’s Town) is ’n rugbyspeler wat vir die Natalse Haaie in die Curriebeker en die in Superrugby op senter speel.

Op 2 Desember 2017 het Am sy debuut vir die Springbokke in 'n toets teen Wallis in Cardiff gemaak, op die ouderdom van 24 jaar. Hy is ook deel van Suid-Afrika se span tydens die Rugbywêreldbeker 2019.


</doc>
<doc id="119665" url="https://af.wikipedia.org/wiki?curid=119665" title="Ruan Ackermann">
Ruan Ackermann

Ruan Ackermann (gebore op 29 Desember 1995 in Pretoria) is ’n rugbyspeler wat vir die Lions op flank speel in die Superrugbyreeks.



</doc>
<doc id="119666" url="https://af.wikipedia.org/wiki?curid=119666" title="Ross Cronjé">
Ross Cronjé

Ross Cronjé (gebore in Johannesburg, 26 Julie 1989) is ’n rugbyspeler wat vir die Lions op skrumskakel speel in die Superrugbyreeks.

Hy het op 10 Junie 2017 sy debuut vir die Springbokke gemaak teen Frankryk op Loftus Versfeld, en ook 'n drie gedruk. 



</doc>
<doc id="119667" url="https://af.wikipedia.org/wiki?curid=119667" title="Westland Lysander">
Westland Lysander

Die Westland Lysander is 'n eenmotorige vliegtuig wat deur die Britse Lugmag gebruik is tydens die Tweede Wêreldoorlog. Die vliegtuig het sy nooiensvlug op 15 Junie 1936 voltooi. Die vliegtuig het beïndruk met sy kort opstyg- en landvermoë. Die Duitse Fieseler Fi 156-vliegtuig toon baie ooreenkomste met die Lysander.



</doc>
<doc id="119669" url="https://af.wikipedia.org/wiki?curid=119669" title="Pannoniese Laagvlakte">
Pannoniese Laagvlakte

Die Pannoniese Laagvlakte (ook Pannoniese Bekken of Karpatebekken genoem) is 'n uitgestrekte laagvlakte in suidelike Oos-Sentraal-Europa waardeur die middelloop van die Donau en die Theißrivier se benedeloop loop. Die bekken is grotendeels in Hongarye geleë, maar strek tot in die gebied van vyf ander lande. In geologiese opsig hoort ook die klein Weense Bekken in Oostenryk en die Karpateboog by die vlakte. Die laagvlakte, wat in die ooste deur die Karpate-bergreeks begrens word, vorm die mees westelike deel van die Eurasiese steppegordel. Die Pannoniese Laagvlakte word in die suide deur die Savarivier begrens.

Die laagvlakte se naam is afgelei van "Pannonia", 'n antieke streek wat in 9 n.C. as provinsie by die Romeinse Ryk ingesluit is, en sy naamgewende volk, die Pannoniërs. Die antieke Pannonia was in die ooste van die huidige Hongarye geleë.


</doc>
<doc id="119670" url="https://af.wikipedia.org/wiki?curid=119670" title="Fulton Allem">
Fulton Allem

Fulton Peter Allem (gebore 15 September 1957) is 'n Suid-Afrikaanse professionele gholfspeler.

Allem is in Kroonstad in die Oranje-Vrystaat gebore, die middelste van vyf kinders en die kleinseun van'n Libanese handelaar; hy het 'n bevoorregte opvoeding gehad. Teen die tyd dat hy in die wêreld gekom het, het sy familie die grootste mielieplaas in die Suidelike Halfrond besit en die enigste graansilo's in privaatbesit in Suid-Afrika. Allem begin gholf speel op die ouderdom van 7 met die aanmoediging van sy vader. Gary Player, 'n goeie familievriend, het ook 'n groot invloed op sy vroeë loopbaan gehad.

Allem het nie kollege of universiteit toe gegaan nie, maar professioneel geword in 1976. Hy het in die vroeë deel van sy loopbaan meestal in Suid-Afrika gespeel. Hy het 11 keer die Sonskyntoer tussen 1985 en 1991 gewen, en 'n tweede plek behaal in die 1987 NEC Wêreldreeks van Gholf, wat hom oortuig het om aan te sluit by die PGA Tour. Allem se eerste wen op die PGA-Toer was die 1991 Independent Insurance Agent Ope.

In 1993 wen hy tweekeer op die PGA Tour en eindig negende op die verdienstelys. Hy het die Southwestern Bell Colonial en die NEC World Series of Golf daardie jaar gewen, twee van die Toer se mees gesogte nie-majors.

Sedert sy groot jaar in 1993, is Allem geteister deur 'n magdom van mediese kwale. In 1994, het hy gely aan sy laer rug, in 1998 het hy perikarditis ontwikkel, 'n potensieel dodelike inflammasie van die sak rondom die hart. In 2003 was daar probleme met die werwels in sy servikale ruggraat. Hy het ook verskeie hartaanvalle gehad. Hierdie omstandighede het sy gholfspeeltyd beperk en 'n nadelige invloed op sy spel gehad.

Allem woon in Sentraal-Florida met sy vrou, Jennifer en hul vier kinders. Hy is soms bekend deur die bynaam "Fulty", veral onder die ander Suid-Afrikaanse spelers. Hy het op die "Fore Inventors Only" op "The Golf Channel" verskyn.

Allem het laat in 2007 op die Kampioenetoer begin speel, nadat hy 50 jaar oud geword het.


</doc>
<doc id="119671" url="https://af.wikipedia.org/wiki?curid=119671" title="Hugh Baiocchi">
Hugh Baiocchi

Hugh John Baiocchi (gebore 17 Augustus 1946, Johannesburg) is 'n Suid-Afrikaanse professionele gholfspeler wat meer as 20 professionele toernooie dwarsoor die wêreld gewen het.

Baiocchi word professioneel in 1971 en speel sy gereelde loopbaan hoofsaaklik in Europa. Hy was 'n lid van die Europese Toer van sy eerste seisoen in 1972 tot 1993 en haal die top-eenhonderd op die Orde van Meriete vir die Toer se eerste negentien seisoene, insluitend drie top tien plasings: 1973 (3); 1975 (6de) en 1977 (2de). Hy wen ses amptelike geldbeursies op die toer. Hy het ook gereeld deelgeneem aan die Suider-Afrika Toer gedurende die Noordelike Halfrond se winter, en wen verskeie toernooie en die Orde van Meriete in 1973/74 en 1978/79.

As 'n senior (oor 50) gholfspeler, het Baiocchi hoofsaaklik op die VSA-gebaseerde Kampioenetoer gespeel, waar hy drie oorwinnings behaal het. Hy is getroud met Joan en het twee kinders (Lauren en Justin), hulle woon in Palm Springs, Kalifornië. Sy dogter, Lauren, is getroud met die bekende afgetrede bofbalspeler Johnny Bank.

Hy het reeds baie gholfbane ontwerp, soos die Legende Baan by die Constance Belle Mare Plage Oord in Mauritius, waar die 2011 MCB Toerkampioenskap plaasgevind het.


</doc>
<doc id="119672" url="https://af.wikipedia.org/wiki?curid=119672" title="Sally Little">
Sally Little

Sally Little (gebore op 12 Oktober 1951 in Kaapstad) is 'n professionele gholfspeler. Sy was oorspronklik van Suid-Afrikaanse nasionaliteit, maar het Amerikaanse burgerskap verkry in Augustus 1982. Sy word 'n lid van die LPGA Toer in 1971 en het 15 LPGA toernooie gewen, waaronder twee groot kampioenskappe gedurende haar loopbaan. In 2016 was sy die eerste vroulike gholfspeler van Suid-Afrika wat ingelyf is in die Suid-Afrikaanse Heldesaal.

Sy was die lae individu by die 1971 Wêreldamateurspankampioenskap en het die Suid-Afrikaanse Wedstrydspel en houespeltitels dieselfde jaar gewen. As 'n amateur het sy gesamentlik die vyfde plek ingeneem by die 1971 Lady Carling Open.

Little het in 1971 by die LPGA Tour aangesluit en is benoem as die "LPGA Nuweling van die Jaar". Haar eerste professionele oorwinning was by die 1976 Vroue Internasionaal. Sy het op die 72ste putjie haar hou uit 'n sandkuil langs die setperk gesink, om Jan Stephenson met een hou te klop.

Little se beste seisoen was in 1982, toe sy derde was op die verdienstelys. Sy het 15 oorwinnings op die toer, insluitende twee groot kampioenskappe.


</doc>
<doc id="119673" url="https://af.wikipedia.org/wiki?curid=119673" title="Ashleigh Simon">
Ashleigh Simon

Ashleigh Ann Simon (gebore 11 Mei 1989 in Johannesburg) is 'n Suid-Afrikaanse professionele gholfspeler.

Simon het 'n suksesvolle amateurloopbaan deurloop. Sy was die jongste wenner van die dames-Suid-Afrikaanse Amateurhouespel en Wedstryddubbelspel en die eerste speler om in 101 jaar die Suid-Afrikaanse Vroue-opetitel drie keer te wen. Sy verteenwoordig haar land in die hoofsaaklik professionele Vroue Wêreldbekertoernooi drie keer terwyl sy nog 'n amateur is.

Simon het professioneel begin speel die dag na haar 18de verjaardag. Sy het die 2007 Katalonië Vrouemeesters gewen, slegs haar derde toernooi as 'n professionele speler. Sy was die jongste professionele wenner ooit op die Dames Europese Toer.

Simon verkry haar LPGA Tour-lisensie vir 2014 tydens die kwalifiserende skool.






</doc>
<doc id="119674" url="https://af.wikipedia.org/wiki?curid=119674" title="Lee-Anne Pace">
Lee-Anne Pace

Lee-Anne Pace (gebore op 15 Februarie 1981 in Paarl, Wes-Kaap) is 'n Suid-Afrikaanse professionele gholfspeler.

Sy het 'n suksesvolle amateurloopbaan in die Verenigde State van Amerika voltooi, waar sy aan die Murray Staatsuniversiteit en die Universiteit van Tulsa gegradueer het met 'n graad in sielkunde.

Pace word professioneel in 2005, en speel op die tweede vlak Duramed Futures Toer in 2006 voor die kwalifiserende ronde vir die LPGA Toer in 2007 by die kwalifiserende skool. Sy verloor haar kaart in Amerika teen die einde van 2007, maar gekwalifiseer nogtans vir die Dames Europese Toer in 2008 via kwalifiserende skool. Sy maak haar deurbraak in 2010 met vyf oorwinnings by die Deutsche Bank Dames Switserse Ope, die S4C Wallis Dames Kampioenskap van Europa, die Finnair Meesters, die Sanya Dames Ope, en die Suzhou Taihu Dames Ope. Sy eindig die seisoen bo-aan die Orde van Meriete

Pace het die Cell C Suid-Afrikaanse Vroue Ope na 'n uitspeelronde gewen. 'n Week later het sy haar eerste LPGA-toernooi tydens die Blue Bay LPGA in China gewen. 


</doc>
<doc id="119675" url="https://af.wikipedia.org/wiki?curid=119675" title="Unisa-kunsgalery">
Unisa-kunsgalery

Die Unisa-kunsgalery is 'n galery van die Universiteit van Suid-Afrika, geleë in die Kgorong-gebou op die Muckleneuk-kampus van dié universiteit in Pretoria. Die galery het 'n permanente versameling van kontemporêre Suid-Afrikaanse en internasionale kunswerke, en bied ook jaarliks 'n verskeidenheid uitstallings aan.


</doc>
<doc id="119676" url="https://af.wikipedia.org/wiki?curid=119676" title="Edoardo Villa-museum, Pretoria">
Edoardo Villa-museum, Pretoria

Die Edoardo Villa-museum in Pretoria is 'n kunsmuseum geleë in die Ou Merensky-biblioteek by die Hatfieldkampus van die Universiteit van Pretoria. Die museum huisves 'n versameling beeldhouerke deur die Suid-Afrikaanse beeldhouer van Italiaanse afkoms, Edoardo Villa.

Edoardo Villa is in 1915 in Italië gebore. Villa het tydens die Tweede Wêreldoorlog in die Italiaanse weermag gedien, en is in Noord-Afrika gewond en gevange geneem, waarna hy na die Zonderwater-krygsgevangenekamp naby Cullinan gestuur is. Hy is in 1947 vrygelaat, en besluit om in Suid-Afrika aan te bly en as beeldhouer te werk. Die museum het sy ontstaan te danke aan die sowat 140 beeldhouwerke wat Villa in 1994 en 1995 aan die Universiteit van Pretoria geskenk het. Villa, tesame met Dr Andre Breedt en Mnr. Uwe Gunter was betrokke by die beplanning van die museum wat amptelik op 31 Mei 1995, op Edoardo Villa se 80ste verjaardag, geopen is. Mnr. Gunter was die eerste kurator van die museum. Gedurende die eerste 14 jaar van die museum se bestaan is 51 kunswerke tot die versameling bygevoeg. Die Edoardo Villamuseum huisves tans die grootste enkele versameling van kunswerke deur dié kunstenaar en bied 'n oorsig van sy werk tussen 1943 en 2004. Villa is op 1 Mei 2011 in Johannesburg oorlede.

'n Tweede Villa-museum is deur Giovanni Cervi, 'n vurige versamelaar van Villa se beeldhouwerke, naby Villa se geboorteplek in Treviglio, Italië, geopen.


</doc>
<doc id="119678" url="https://af.wikipedia.org/wiki?curid=119678" title="Palazzo Natoli">
Palazzo Natoli

Palazzo Natoli 'n barokpaleis in Palermo, op die eiland van Sisilië in die Middellandse See. Dit is in 1765 deur Vincenzo Natoli gebou. Dit het 'n hoofingang via S. Salvatore en fresko's deur Gioacchino Martorana.



</doc>
<doc id="119680" url="https://af.wikipedia.org/wiki?curid=119680" title="Azerbeidjanse Grand Prix">
Azerbeidjanse Grand Prix

Die Azerbeidjanse Grand Prix is 'n Formule Een motorwedren wat vir die eerste keer op die kalender ingesluit is in 2017. Dit is op die Bakoe-straatrenbaan in Bakoe, die hoofstad van Azerbeidjan, op 25 Junie gehou. Die eerste Formule Eenwedren by dié baan het in 2016 die Europese Grand Prix geheet.


</doc>
<doc id="119681" url="https://af.wikipedia.org/wiki?curid=119681" title="Bakoe-straatrenbaan">
Bakoe-straatrenbaan

Die Baku City Circuit (Azerbeidjans: "Bakı Şəhər Halqası") is 'n straatrenbaan in Bakoe, die hoofstad van Azerbeidjan. Die baan is rondom die stadsplein gebou. In 2016 het die baan die Europese Grand Prix aangebied.

Die baan is deur Hermann Tilke ontwerp, wie ook die meerderheid Formule 1-bane ontwerp het. Dit is ses kilometer lank, het twintig draaie en word antikloksgewys gejaag.


</doc>
<doc id="119682" url="https://af.wikipedia.org/wiki?curid=119682" title="Charles Maurice de Talleyrand-Périgord">
Charles Maurice de Talleyrand-Périgord

Charles Maurice de Talleyrand-Périgord, (Prins van Benevento en later Prins Talleyrand, 2 Februarie 1754 – 17 Mei 1838) was 'n biskop, diplomaat en staatsman wat in diens van Frankryk gestaan het.

Hy het as priester gestudeer, is in 1779 geordende en in 1788 as Biskop van Autun aangestel. Met die uitbraak van die Franse Rewolusie word hy namens die geestelikes lid van die 1789 Nasionale Konstitusionele Vergadering ("Assemblée nationale constituante"). Daar ondersteun hy revolusionêre beginsels en is in 1791 deur Pous Pius VI geskors. Dieselfde jaar is die kerkseiendom deur die staat onteien, dus verloor hy sy inkomste van die bisdom van Autun en hy bedank as biskop.

In 1797 word hy minister van buitelandse sake waar hy in ooreenstemming met Napoleon gekom het. Saam met Lucien Napoleon, het hy deelgeneem in die staatsgreep van 1799 en hy is deur Napoleon beloon om weer minister van buitelandse sake te word. In 1807, toe Napoleon Spanje ingeval het, besef hy dat Napoleon nooit Spanje sal oorwin nie en bedank hy as minister. Hy bly 'n kritikus van Napoleon se buitelandse beleid en nadat Napoleon in 1814 afgesit is, word hy alweer minister van buitelandse sake, dié keer vir die Franse monargie onder Loedewyk XVIII. Hy het Frankryk by die Kongres van Wene verteenwoordig en in Julie 1815 word hy eerste minister van Frankryk. In September 1815 bedank hy as eerste minister en tot 1830 was hy 'n kritikus van die regering. Na die 1830 opstand is die Franse monargie gerformeerd en Lodewyk-Philippe word koning in plaas van Karel X. Hy is toe as Franse ambassadeur na die Verenige Koninkryk aangestel.



</doc>
<doc id="119684" url="https://af.wikipedia.org/wiki?curid=119684" title="Historiese revisionisme">
Historiese revisionisme

In geskiedskrywing (historiografie) verwys die term historiese revisionisme na 'n herinterpretasie van die historiese verslag. Dit behels gewoonlik dat ortodokse sienings van 'n historiese gebeurtenis bevraagteken word, dat nuwe bewyse ingebring word, of dat die motiverings en besluite van die deelnemende partye heroorweeg word. Die wysiging van die historiese verslag weerspieël hierdie nuwe ontdekkings rondom feite, getuienis en interpretasie en skep 'n hersiene geskiedenis. In dramatiese gevalle behels revisionisme 'n omverwerping van ouer morele oordele oor helde en skurke.

Historiese revisionisme is die metode waarvolgens die historiese verslag – die geskiedenis van 'n samelewing soos in hulle kollektiewe geheue vasgelê – voortdurend met nuwe feite en interpretasies van gebeure aangevul word. Die historikus James M. McPherson het die volgende daarvan gesê:

Geskiedenis is 'n voortgesette dialoog tussen die hede en verlede. Interpretasies van die verlede is onderhewig aan veranderinge in antwoord op nuwe getuienis, nuwe vrae wat van die getuienis gevra word en nuwe perspektiewe wat met verloop van tyd verkry is. Daar bestaan nie net 'n enkele, tydlose of onveranderlike "waarheid" oor vroeëre gebeure en hulle betekenis nie.

Die geskiedskrywer wat binne die bestaande establishment van die samelewing werk en wat 'n versameling geskiedenisboeke geskryf het waarop sy of haar gesag berus, word gewoonlik deur die "status quo "bevoordeel. Die wetenskapfilosoof, Thomas Kuhn, het gesê dat in teenstelling met die kwantifiseerbare eksakte wetenskappe wat deur 'n enkele paradigma gekenmerk word, die sosiale wetenskappe deur verskeie paradigmas gekarakteriseer word wat uit 'n "tradisie van eise, teeneise en debatte oor [die] grondslag" van navorsing put.

Revisionistiese geskiedenis word dikwels beoefen deur persone wat in die minderheid is, dié wat buite die gevestigde akademiese wêreld by kleiner en minder bekende universiteite werk, of jong geskiedkundiges – basies historici met die meeste om te wen en die minste om te verloor deur die status quo uit te daag. In die wrywing tussen die hoofstroom aanvaarde oortuigings en die nuwe perspektiewe van historiese revisionisme, word die oorgeërfde historiese idees óf verander óf bevestig óf verhelder. Indien die revisionistiese idees met verloop van tyd die nuwe status quo word, het 'n paradigmaverskuiwing plaasgevind.

Ontwikkelings op akademiese, kulturele en politieke gebied het 'n vormende invloed op die kontemporêre model van geskiedskrywing gehad — die aanvaarde paradigma van histiografie; die filosoof Karl Popper het gesê dat "elke generasie sy eie moeilikheid en probleme, en dus sy eie belange en eie oogpunt het". Dit volg dus dat elke geslag 'n reg het om op hulle eie manier na die geskiedenis te kyk en dit te herinterpreteer.[8]

Die historikus Deborah Lipstadt ("Denying the Holocaust: The Growing Assault on Truth and Memory", 1993) en die historici Michael Shermer en Alex Grobman ("Denying History: Who Says the Holocaust Never Happened and Why Do They Say It?", 2002), onderskei tussen historiese revisionisme en historiese ontkenning. Laasgenoemde is 'n vorm van denialisme. Lipstadt sê dat ontkenners van die Jodeslagting, soos Harry Elmer Barnes, hulleself op oneerlike wyse as "historiese revisioniste" identifiseer ten einde hulle ontkenning as 'n akademiese revisie van die historiese verslag te verbloem.

As sulks het Lipstadt, Shermer en Grobman gesê dat erkende historiese revisionisme die verfyning van die bestaande kennis van 'n historiese gebeurtenis behels, nie 'n ontkenning van die gebeurtenis self nie. Egte historiese revisionisme erken die bestaan van "onweerlegbare getuienis" wat daarop dui dat 'n gebeurtenis  — soos die Swart dood, Amerikaanse slawerny en dieJodeslagting — wel plaasgevind het terwyl denialisme van geskiedenis die hele grondslag van historiese bewyse verwerp.

Sommige van die invloede op historici wat met verloop van tyd kan verander:

Namate nie-Latynse tekste soos Walliese, Gaeliese en Oudnoorse sages ontleed en by die kanon van daardie tydperk opgeneem is, en baie meer argeologiese getuienis aan die lig gekom het, het die tydperk bekend as die Donker-eeue in so 'n mate vereng dat baie historici vandag nie meer die term se nut insien nie. Die term "donker" dui verder nie soseer op 'n gebrek aan kultuur en die regstelsel nie, maar eerder op 'n gebrek aan voldoende brontekste in die Europese vasteland. Baie moderne geleerdes wat die era bestudeer, is geneig om die term weens die negatiewe konnotasies te vermy. Hulle beskou dit as misleidend en nie van toepassing op enige gedeelte van die Middeleeue nie.

In die vertelling van die Europese kolonisasies van Amerika het sommige geskiedenisboeke uit die verlede min aandag aan die inheemse volke van Amerika (Indiane) gegee. Hulle is gewoonlik net in die verbygaan genoem en daar is geen poging aangewend om die gebeure vanuit hulle perspektief te verstaan nie. Hierdie gesindheid is in Christopher Columbus se beskrywing weerspieël. Die uitbeelding van hierdie gebeure is sedertdien gewysig en die woord "ontdekking" is vermy.

In sy revisionistiese boek, "The Conquest of Paradise: Christopher Columbus and the Columbian Legacy "(1990), redeneer Kirkpatrick Sale dat Christopher Columbus 'n imperialis was wat 'n verowering by sy eerste seereis wou insluit. In 'n resensie in die "New York Times" het die historikus en lid van die Christopher Columbus-vyfhonderdjarige feeskomitee William Hardy McNeill die volgende oor Sale geskryf:
Volgens McNeill is Sale se werk "onhistories" in die sin dat dit selekteer uit die dikwels vae verslag van Columbus se werklike motiewe en optrede ten einde die navorser se twintigste eeuse doeleindes te pas."

Die militêre leierskap van die Britse weermag gedurende die Eerste Wêreldoorlog is vir dekades lank dikwels deur historici en politici gekritiseer. Algemene beskuldigings was dat die generaals blind was vir die realiteite van loopgraafoorlogvoering, onkundig oor die toestand van hulle manskappe en dat hulle nie uit hulle foute geleer het nie, alles faktore wat tot enorme hoeveelhede sterftes gelei het ('lions led by donkeys'). Gedurende die 1960's het historici soos John Terraine hierdie interpretasie begin bevraagteken. Nuwe dokumente het na vore gekom en die tydsverloop het 'n meer objektiewe ontleding moontlik gemaak. Historici soos Gary D. Sheffield en Richard Holmes voer aan dat die militêre leierskap van die Britse weermag aan die westelike front baie probleme die hoof moes bied, soos 'n gebrek aan voldoende militêre kommunikasie. Hierdie inligting was voorheen nie bekend nie. Verder het militêre leierskap deurgaans tydens die oorlog verbeter en op die Honderddagoffensief uitgeloop wat tot die oorwinning in 1918 gelei het.

Revisionistiese historici van die Rekonstruksie ná die Amerikaanse Vryheidsoorlog het die heersende Dunning-skool verwerp wat aangevoer het dat swartmense deur "Carpetbaggers" gebruik is, en het eerder die ekonomiese gierigheid van die noordelike sakemanne beklemtoon.
In reaksie op die ortodokse interpretasie wat in die Verdrag van Versailles vasgelê was (waarvolgens Duitsland vir die uitbreek van die Eerste Wêreldoorlog verantwoordelik was), het die selfbenoemde "revisionistiese" historici van die 1920's die ortodokse siening verwerp en 'n komplekse oorsaaklikheid voorgehou waarvolgens verskeie ander lande ewe skuldig was. Dit is steeds 'n saak van intense debat.

Volgens die ortodokse interpretasie was Hitler en Nazi-Duitsland en die Japannese Ryk Japan vir die uitbreek van die oorlog verantwoordelik. Revisionistiese historici van die Tweede Wêreldoorlog, vernaam Charles A. Beard, het gesê dat die V.S.A. ook skuld gehad het aangesien hulle in 1940–41 te veel druk op Japan toegepas het en kompromieë verwerp het. Die Britse historikus A. J. P. Taylor het 'n storm laat losbars toe hy aangevoer het dat Hitler 'n bra gewone diplomaat was en nie doelbewus daarop uit was om 'n oorlog te veroorsaak nie.

In die geskiedskrywing van die Koue Oorlog heers daar 'n debat tussen historici wat onderskeidelik 'n "ortodokse" of 'n "revisionistiese" interpretasie van die Russiese geskiedenis en ander aspekte van die Koue Oorlog (soos die Viëtnamoorlog) ondersteun het.

In "America in Vietnam" (1978) skryf Guenter Lewy:

Die slotsom van hierdie studie is . . . dat die skuldgevoel wat deur die Viëtnamoorlog by baie Amerikaners gewek is, nie geregverdig is nie . . . Trouens, omvattende ondersoeke van slagveldpraktyke het aan die lig gebring dat burgerlike sterftes in Viëtnam laer as in die Tweede Wêreldoorlog [1939-45] en Korea [1950-53] was, en dat daar 'n groot bemoeienis gemaak is om die verwoesting van die oorlog tot 'n minimum te beperk.


</doc>
<doc id="119686" url="https://af.wikipedia.org/wiki?curid=119686" title="Eve Boswell">
Eve Boswell

Eve Boswell (1922–1998) was ’n Suid-Afrikaanse sangeres wat in Hongarye gebore is. Sy en haar gesin kom in 1939 saam met die Boswell-sirkus na Suid-Afrika, en sy verander later haar van na Boswell. Ná ’n tydperk van werk in Engeland keer sy na Suid-Afrika terug en vestig haar in Durban. Van haar treffers sluit in ""Sugarbush"" (Suikerbossie), “"Daar lê die ding"" en ""Mamma, ’k wil ’n man hê"".

Eva Edith Keleti is op 11 Mei 1922 in Boedapest, Hongarye gebore. Haar ouers was professionele musikant wat wêreldwyd getoer het. Sy is in Switserland geskool en studeer klavier in Boedapest voordat sy by haar ouers as die "Three Hugo" begin toer. Met die uitbreek van die Tweede Wêreldoorlog verlaat hulle Brittanje met die Boswell-sirkus. Sy trou en word as Eva Boswell 'n gewilde sang-ster in Suid-Afrika.

In 1949 oorreed Geraldo (Gerald Bright) haar om na Brittanje terug te keer om in sy orkes te sing. Die groep is gereeld op BBC-radio gehoor. Boswell en Geraldo se paaie skei in 1952, waarna sy 'n solo-loopbaan begin. Sy behaal haar eerste treffer in dieselfde jaar met ""Sugar Bush"", wat sy deels in Afrikaans sing.

In 1956 behaal haar treffer ""Pickin' a Chicken"" ('n Suid-Afrikaanse wysie, met nuwe woorde) die negende plek op die VK se treffersparade. Haar veeleisende program van radiowerk en toere het tot verskeie ineenstorting gelei.

Sy keer in 1960 na Suid-Afrika terug, waar sy op 14 Augustus 1998 in Durban oorlede is. Sy was 76 jaar oud.


</doc>
<doc id="119688" url="https://af.wikipedia.org/wiki?curid=119688" title="Canon EOS 10D">
Canon EOS 10D

Die Canon EOS 10D is 'n gestaakte 6.3-megapieksel semi-professionele digitale Enkellensreflekskamera, aangekondig op 27 Februarie 2003. Dit vervang die EOS D60, wat ook 'n 6.3-megapieksel digitale SLR kamera is. Dit is opgevolg deur die EOS 20D in Augustus 2004.

Ten spyte van die feit dat dit 'n APS-C sensor het, is die 10D bekend gestel voor EF-S lense beskikbaar geword het, en is nie versoenbaar met hulle nie. Die 10D was slegs in staat om EF lense te pas. Al die opeenvolgende Canon Digitale SLR kameras met 'n APS-C sensor kan EF-S lense pas.

Die 10D het RAW-beelde in die Canon CRW-lêerformaat gestoor, wat nie meer deur Canon gebruik word nie, hoewel moderne weergawes van Canon se "Digital Photo Professional" dit sal lees.


</doc>
<doc id="119689" url="https://af.wikipedia.org/wiki?curid=119689" title="Canon EOS 30D">
Canon EOS 30D

Die Canon EOS 30D is 'n 8.2-megapieksel semi-professionele digitale enkellensreflekskamera, aangekondig op 21 Februarie 2006. Dit is die opvolger van die Canon EOS 20D, en is self opgevolg deur die EOS 40D. Dit kan EF en EF-S lense neem, en soos sy voorganger, maak dit gebruik van 'n APS-C-grootte beeldsensor, sodat dit nie die groter beeldsirkel benodig soos by 35 mm film- en volraam-digitale kameras nie.

Veranderinge oor die 20D sluit in 'n groter 64 mm (2½ dm) LCD agterskerm, verbeterde sluitermeganisme gegradeer vir 100 000 skote, verbeterde raamkapasiteit, 1/3 stop inkremente vir die spoedsensor en 'n bykomende plekmeter. Hierdie eenheid behou dieselfde sensor as sy voorganger, en alle lense het nog steeds 'n ooghoek van 1.6. Ander veranderinge sluit in 'n groter 11 raam RAW / 30 raam JPEG buffer, en effens vinniger 0.15 sekonde opwarm. Die maksimum raamkoers is dieselfde (5 raam/s), maar 'n laer-spoed 3 raam/s opsie is bygevoeg. Die 30D maak gebruik van die dieselfde aantal outofokuspunte as die 20D (nege), maar het verbeterde algoritmes. Die 30D kan in beide JPEG en RAW.CR2 lêers stoor. Die 30D se lêer nommeringstelsel hou 9 999 beelde in een gids, wat ingestel was met die 5D.


</doc>
<doc id="119690" url="https://af.wikipedia.org/wiki?curid=119690" title="Edoardo Villa">
Edoardo Villa

Edoardo Daniele Villa (1915–2011) was 'n noemenswaardige Suid-Afrikaanse beeldhouer van Italiaanse afkoms wat met staal en brons gewerk het.

Villa is in Bergamo, Italië gebore en het aan die Andrea Fontini-kunsskool studeer. Tydens sy studies in 1939, met die uitbreek van die Tweede Wêreldoorlog, is hy opgeroep vir twee jaar diens in die Italiaanse weermag. In 1940 is hy na Noord-Afrika uitgeplaas, waar hy gewond was, en in Egipte deur die Engelse gevange geneem is. Tussen 1941 en 1942 is hy na Suid-Afrika gestuur waar hy die volgende vier jaar by die Zonderwater krygsgevangenekamp aangehou is. Zonderwater is in Februarie 1941 geopen en teen die einde van 1942 was 63 000 gevangenes daar aangehou onder die toesig van kolonel H.F. Prinsloo, wie se hoof later in brons deur
villa gegiet is vir die militêre museum. Na sy vrylating besluit Villa om in Suid-Afrika aan te bly waar hy as beeldhouer begin werk het.

Villa het by sy huis in Johannesburg gewoon en gewerk. Hy was bevriend met die kunstenaar en kunsversamelaar Vittorino Meneghelli, die skrywer Jillian Becker en die argitek Monty Sack. Edoardo Villa sterf in sy hospitaalbed in Johannesburg op 1 Mei 2011 op die ouderdom van 95.

Villa het aanvanklik met konvensionele borsbeelde en figure begin werk, en later met abstrakte beelde. Sy werk sluit abstrakte uitlegte van die menslike kondisie in, maar behou ook figuurlike konsepte. Sy werk het 'n sterk kruiskulturele sintese wat Italië en Afrika insluit. Sy werk is ook duidelik beȉnvloed deur die kubisme van Picasso (wat Afrika-kuns in Parys by die Trocadero ontdek het).

Villa het 'n onderhoud gesê: ""Nadat ek 'n gevangene van die oorlog was, het ek besluit om in Suid-Afrika te bly, en my loopbaan te begin, as gevolg van die beskikbaarheid van geleenthede vir die jeug, die 'oop ruimte' in teenstelling met die 'geslote' lewe in Europa. Ek voel dat alles in Europa reeds gedoen, bevraagteken en uitgeput is. Ek voel dat ek hier, in Afrika, die geleentheid het om te verken... As daar iets is wat my fundamentele besorgdheid in kuns kan opsom, is dit die van mens en die individu – die menslike kondisie... Museums is wonderlik, maar menslike deelname, fisieke nabyheid en tasbare betrokkenheid is meer belangrik.""

Villa se beeldhouwerk het verder ontwikkel in die 1950's, met die gebruik van staal en brons. Op daardie stadium het hy ook onderrig aangebied by die Polly Kunssentrum in Johannesburg. Die Polly Kunssentrum was gestig as 'n volwassene onderwysinrigting en is in 1952 omskep in 'n kuns- en uitstallingsentrum. Tot sy sluiting in 1960 was dit die enigste plek, afgesien van 'n paar privaatgalerye, waar swart kunstenaars in Johannesburg hul kuns kon nastreef en hul werke kon uitstal.

In 1961, saam met Cecil Skotnes, Cecily Sash, Giuseppe Cattaneo en Sydney Kumalo, was Villa deel van die kunstenaarsgroep "Amadlozi" (Bantoe vir "gees van die voorvaders)" vir die bewuste bewilliging van Afrika beeldhoutradisies.

Villa se werk sluit groter as lewensgroot staal installasies in, soos die Leunende Figuur in Pieter Roospark, Johannesburg. Hierdie beeld is gemaak vir kinders om op te speel. Dit was deur die Parktown en Westcliffe Erfenistrust gekies as 'n geskenk vir die Stad van Johannesburg en Anglo American het die fondse daarvoor beskikbaar gestel. Die beeld was deur die onderburgemeester van Johannesburg, raadslid C.E. Fabel, op 9 Augustus 1984 onthul.

Edoardo Villa het Suid-Afrika vyf keer by die Venesiese Biënnale verteenwoordig en hy het toekennings by die Sao Paulo Biënnale van 1957 en 1959 ontvang. Hy het by meer as 'n honderd uitstallings in in Italië, Europa, Engeland, Israel, Suid-Amerika, Afrika en die Verenigde State van Amerika uitgestal.

In 1994 en 1995 skenk Villa 140 klein en 10 groot kunswerke aan die Universiteit van Pretoria. Op 31 Mei 1995, op Villa se 80ste verjaarsdag, open die Edoardo Villa-museum by die Universiteit van Pretoria se Hatfieldkampus.


</doc>
<doc id="119691" url="https://af.wikipedia.org/wiki?curid=119691" title="Canon EOS 7D Mark II">
Canon EOS 7D Mark II

Die Canon EOS 7D Mark II is 'n professionele digitale enkellensreflekskamera wat deur Canon vervaardig word. Dit is op 15 September 2014 bekendgestel teen 'n voorgestelde kleinhandelprys van VS$1 799. Dit beskik oor 'n 20.2 effektiewe megapieksel APS-C CMOS sensor, volle-HD video-opname teen 60 rame/s, 10 rame/s deurlopende skiet, 'n 100% akkuraatheid soeker wat 1× vergroting bied. Dit beskik ook oor 'n 65-punt outofokusstelsel, 'n ingeboude Speedlite sender en 'n nuwe 150k RGB pieksels plus 'n IR-meetsensor. Dit is voorafgegaan deur die Canon EOS 7D.


</doc>
<doc id="119692" url="https://af.wikipedia.org/wiki?curid=119692" title="Canon EOS 6D">
Canon EOS 6D

Die Canon EOS 6D is 'n 20.2-megapieksel volraam-CMOS digitale enkellensreflekskamera wat deur Canon vervaardig word.

Dit is op 17 September 2012 bekendgestel, die dag voor die "photokina"-handelskou. Dit is teen laat-November 2012 vrygestel teen 'n voorgestelde kleinhandelprys van VS$2 099.00 (liggaam).

Die 6D is te koop as 'n liggaam alleen of in 'n pakket met 'n EF 24-105mm f/4L IS USM lens; met die bekendstelling was die voorgestelde kleinhandelprys VS$2 899.00.


</doc>
<doc id="119693" url="https://af.wikipedia.org/wiki?curid=119693" title="Fieseler Fi 156">
Fieseler Fi 156

Die Fieseler Fi 156 was 'n patrollievliegtuig wat gebruik is vir koördinering deur die Luftwaffe tydens die Tweede Wêreldoorlog. Die C-5 model kon ook bomme dra. Dit was soortgelyk aan die Westland Lysander met 'n kort opstyg en landing vermoë. Die vliegtuig het die naam "Storch" (ooievaar) gehad. 'n Kenmerk van die vliegtuig is dat die vlerke kon terugvou tot teen die romp.



</doc>
<doc id="119694" url="https://af.wikipedia.org/wiki?curid=119694" title="Andries Botha">
Andries Botha

Andries Botha (1952-) is ’n Suid-Afrikaans beeldhouer wat dikwels inheemse tegnieke, soos die weefwerk van vroue, in sy beelde inwerk om die waarde van kulturele gebruike van plaaslike gemeenskappe te illustreer. Hy werk ook met herwonne materiale soos rubber. Hy is veral bekend vir sy reuse-olifantprojekte.

Andries Johannes Botha is op 22 September 1952 in Pretoria gebore en gradueer in die 1970's aan die Universiteit van Natal. As 'n jong man het hy beeldhouwerk en drukkuns beoefen. Hy maak sy eerste beeld in 1971 terwyl hy 'n student in Pietermaritzburg was, en hou sy eerste uitstalling in 1974.

Hy het verskeie toekennings vir werk ontvang, onder andere die Volkskas Atelier Merieteprys (1987), die Kaapstadse Triënnale Merieteprys (1988), die Standard Bank Jong Kunstenaar-prys (1990) en die Nasionale Vita-prys (1992).

Hy het ook talle uitstallings gehou, onder andere in 2008 in Frankryk (Brittany) en die Kanariese Eilande, in 2011 in Suid-Korea en plaaslik gedurende 2010 en 2011 in Suid-Afrika.

Botha gebruik kuns om kommentaar op die sosiale en politieke uitdagings van sy tyd te lewer. Hy het vir 'n verskeidenheid temas werke geskep, insluitend die mede-bestaan van die mens met ander lewensvorme, kreatiwiteit, burgerskap en lewenslange leergierigheid.



</doc>
<doc id="119695" url="https://af.wikipedia.org/wiki?curid=119695" title="Hidroponika">
Hidroponika

Hidroponika is 'n metode om plante te laat groei, sonder grond, met behulp van minerale voedingstowwe opgelos in water. Die plant se wortels kry die elemente wat nodig is om te groei uit die voedingsoplossing. Die term hidroponika is afkomstig van die Griekse woorde "hidro" wat water beteken, en "ponos" wat werk beteken.

Die oudste voorbeelde van hidroponika dateer terug na die hangende tuine van Babilon en die drywende tuine van China.

Sir Francis Bacon, 'n Engelse wetenskaplike, filosoof en politikus het in die 1620's navorsing gedoen oor grondlose tuinmaaktegnieke, en sy werk oor die onderwerp is in 1927 gepubliseer. In 1699 het die Engelse wetenskaplike, John Woodward, ge-eksperimenteer met die groei van kruisement in verskeie wateroplossings. Hy get gevind dat die plante beter groei in 'n wateroplosisng wat met grond gemeng was, as in gedistilleerde water, as gevolg van die minerale wat deur die grond in die water vrygestel is.

Die vroegste moderne verwysing na hidroponika (in die laaste 100 jaar) was deur William Frederick Gericke in 1929. Gericke was werksaam by die Universiteit van Kalifornië in die VSA. Hy het 'n idee gehad dat plante verbou kan word in 'n oplossing van voedingstowwe en water in plaas daarvan om dit in grond te plant. Sy kollegas het nie gedink dat dit suksesvol sou wees nie, maar hy het hulle verkeerd bewys deur 'n tamatieplant van 7 meter hoog met behulp van slegs water en voedingstowwe te laat groei. Gericke het ongeveer 5000 eksperimente oor 'n tydperk van 5 jaar gedoen, en gevind dat verskillende kombinasies van stikstof, fosfor, magnesium, yster, kalium, swael, kalsium gebruik kan word vir die voeding van verskillende plante.

Tydens die Tweede Wêreldoorlog het die Amerikaanse weermag hidroponika gebruik om vars tamatie en blaarslaai te kweek vir troepe wat gestasioneer was op onvrugbare grond op die Pasifiese eilande. Teen die 1950's was daar lewensvatbare kommersiële hidroponika-plase in die VSA, Brittanje, Afrika en Asië.

Navorsing wat in 2008, in Swaziland deur P. Melgarejo, J.J. Martinez, F. Hernandez, D.M. Salazar en R. Martinez gedoen is, het getoon dat die produksie van Vye ("Ficuscarica L.") deur middel van hidroponika, gelei het tot 18-voudige toename in vrugte opbrengs in vergelyking met konvensionele boerderytegnieke, en sodoende die winsgewendheid verbeter. Daarbenewens het hulle verneem dat hidroponika 'n vermindering van ongeveer 90% in watergebruik te mee bring.

Deesdae is hidroponika een van die vinnig-groeiendste grondlose boerderypraktyke op 'n globale vlak. Die wêreldwye hidroponika-mark sal na raming groei teen 'n saamgestelde jaarlikse groeikoers van 6,7% gedurende die 2017–2022 voorspellingstydperk. Europa is tans die grootste mark vir die implementering van gevorderde tegnieke in hidroponiese kweekhuistuinbou.

Daar is talle kleiner kommersiële hidroponika-stelsels beskikbaar wat kleiner gebruikers in staat stel om 'n hidroponiese tuin vir eie gebruik begin. Daar is ook baie mense wêreldwyd wat hul eie hidroponiese stelsels vir die kweek van groente en kruie self bou, vir binnenshuise gebruik of buite in hul tuine.

Die wêreld se bevolking is aan die toeneem, en daar word voorspel dat dit sal toeneem van ongeveer 7,4 miljard in 2017 tot 9,3 miljard mense teen 2050. In 2017 is daar meer as 800 miljoen mense wat voedselonsekerheid in die gesig staar, wat beteken dat hulle óf honger lei óf nie weet waar hulle volgende maaltyd vandaan gaan kom nie. Tradisionele landboumetodes gebruik groot hoeveelhede vars water vir besproeiing, asook fossielbrandstowwe om masjinerie aan te dryf. Die voortsetting van die huidige landboumetodes is nie in die langer termyn voloubaar om aan die menslike behoeftes te voorsien nie. Hidroponika word beskou as 'n tegnologie wat kan bydra tot die vermindering van hierdie omgewingsprobleme wat die mensdom in die gesig staar, omdat dit minder vars water gebruik, minder ruimte in beslag neem, en voedsel aan dorre gemeenskappe kan voorsien.

Daar is 6 basiese tipes hidroponiese stelsels. Daar is honderde variasies op hierdie basiese tipes stelsels, maar alle hidroponiese metodes is 'n variasie (of 'n kombinasie) van hierdie ses:

Die pitstelsel is 'n passiewe stelsel, en die eenvoudigste van al ses tipes hidroponiese stelsels omdat dit nie enige bewegende dele het nie, en dus nie elektrisiteit gebruik nie. Die plante word in 'n groeimedium geplaas, en 'n pitstelsel suig die voedingsoplossing deur middel van 'n pit, vanuit 'n reservoir, op na die plante, deur kapillêre werking.

Die waterkultuurstelsel is die eenvoudigste van die aktiewe hidroponiese stelsels. Die plante word geplaas in 'n groeimedium, in houertjies wat op 'n platform gemonteer is. Die platform kan van polistireen gemaak word om diek op die voedingsoplossing te dryf, sodat die plantwortels altyd in die water is waneer die watervlak daal, of dit kan 'n vaste platform bo-op 'n houer wees. In 'n stelsel met 'n vaste platform moet die vlak van die voedingsoplossing beheer word sodat die wortels nie uitdroog nie. 'n Lugpomp blaas lug deur 'n lugklip wat in die voedingsoplossing geplaas word, en verskaf suurstof aan die wortels van die plante.

Die eb- en vloedstelsel werk deur die tydelike oorstroming van die groeibak, waarin die plante in 'n groeimedium gehuisves word, met die voedingsoplossing, gevolg deur die dreinering van die oplossing terug in 'n reservoir. Hierdie aksie word gewoonlik met 'n waterpomp, wat aan 'n tydskakelaar gekoppel is, gedoen.

'n Tydskakelaar beheer 'n waterpomp, wat die voedingsoplossing op die groeimedium, aan die basis van elke plant, laat drup deur middel van 'n druplyn of drup-pyp. In 'n herwinning-stelsel word die oortollige voedingsoplossing, wat afloop, herlei na 'n reservoir vir hergebruik. 'n Herwinninglose stelsel versamel nie die voedingsoplossing wat afloop nie.

Die Drupstelsel is die mees gebruikte hidroponiese stelsel ter wêreld omdat dit 'n baie veelsydig is en 'n effektiewe tipe hidroponiese stelsel is. Herwinninglose drupstelsels word meestal deur kommersiële produsente gebruik. Die tydsberekening van die drupsiklus word beheer sodat daar net genoeg van die voedingsoplossing op die groeimedium gedrup word, sodat daar nie regtig enige van die voedingsoplossing verlore gaan nie.

Deurlopende-vloei-stelsels het 'n konstante vloei van die voedingsoplossing, en daar is geen tydskakelaar vir die waterpomp nie. Die voedingsoplossing word gepomp na die groeibak (gewoonlik 'n buis) en vloei oor die wortels van die plante, en dreineer dan terug na die reservoir. In hierdie stelsel word die plante gewoonlik in klein groeimandjies geplant, en die plantwortels hang in die vloeiende voedingsoplossing. Die wortels sal baie vinnig uitdroog indien die pompaksie onderbreek word.

Die N.F.T. ("Nutrient Film Technique") is 'n variasie van 'n deurlopende-vloei-stelsel wat in die 1960's ontwikkel is as 'n navorsingshulpmiddel deur die Nederlandse navorser H.C.M. de Stigter. Hierdie tegniek is verder ontwikkel deur Dr. Allen Cooper van die "Glasshouse Crops Research Institute" (GCRI) in die Verenigde Koninkryk. In die 1970's het 'n aantal grootskaalse Britse produsente begin om hierdie tegniek te gebruik, hoofsaaklik vir die groei van tamaties en blaarslaai, maar deur die jare het byna al die grootskaalse produsente oorgeskakel na die gebruik van media-gebaseerde stelsels.

In 'n Aeroponiese stelsel hang die plantwortels in die lug en word bespuit met die voedingsoplossing. Bespuiting word gewoonlik elke paar minute gedoen. Die wortels sal vinnig uitdroog as die spuitsiklusse onderbreek word.

Tegnieke vir die kweek van plante sonder 'n groeimedium is in die 1920's ontwikkel deur plantkundiges wat 'n primitiewe aeroponiese stelsel gebruik het om plantwortelstrukturering te bestudeer, aangesien dit makliker was om plantwortels wat in die lug hang, as plantwortels wat in die grond is, te bestudeer. Navorsing vir die gebruik van hierdie metode vir die verbou van gewasse het in die 1970's begin, en in die 1980's gewild geraak nadat "The Land Pavilion" by Epcot in Disney World naby Orlando, Florida, in 1982 geopen is.

Die doel van die groeimedium in hidroponika is nie om voedingswaarde vir die plante te bied nie, maar om die wortels te ondersteun en die plante regop te hou. Verskillende media is gepas vir verskillende groeitegnieke.

Mineraalwol of "steenwol" is een van die mees populêre groeimedia wat gebruik word deur hidroponiese produsente. Mineraalwol vir die gebruik in hidroponika word vervaardig deur basaltiese rots te smelt en dit dan te spin om vesels te vorm. 'n Bindmiddel word by die vesels gevoeg en dan saamgepers om groot blokke te vorm. Alhoewel mineraalwol deur groot produsente as die ideale groeimedium beskou word, vanweë die materiaal se unieke struktuur, is daar ook bekommernisse oor die gebruik van dié produk. Mineraalwol is nie bioafbreekbaar nie, en omdat dit irriterend vir die vel, oë en longe kan wees, moet 'n stofmasker, veiligheidsbril, en handskoene gedra word tydens hantering. Dié materiaal kan ook die pH-balans van die voedingsoplossing versteur, en die pH moet gereeld nagaan word waneer mineraalwol as groeimedium gebruik word.

Perliet is 'n stof wat gemaak word van vulkaniese rots. Vermikuliet is 'n natuurlike mineraal wat ontgin word en deur 'n afskilferingsproses voorberei word vir die gebruik in hirdoponika. Perliet het 'n goeie kapillêre werking, wat dit ideaal maak vir gebruik in pit-tipe hidroponiese stelsels. Vermikuliet behou te veel water en kan die wortels van die plant versmoor as dit alleen gebruik word. Perliet en vermikuliet word dikwels gemeng om die voordele van albei mediums te benut. Die stof van perliet kan nadelig wees vir 'n mens se gesondheid as dit ingeasem word, en daarom moet 'n stofmasker tydens die hantering van hierdie media gedra word. Beide perliet en vermikuliet is anorganiese material.

Klapperhaar en klappervesel is 'n organiese materiale afkomstig van die vrug van die kokospalm. Klapperhaar kom voor aan die buitekant van die doppe van kokosneute en klappervesel word gemaak deur van gemaalde klapperdoppe. Hierdie hormoon-ryke materiaal versnel ontkieming, verbeter wortelontwikkeling en dra by tot die vermindering van swamgroei. Klappervesel is beskikbaar in verskeie vorms, waarvan saamgeperste blokke die gewildste is. Hierdie blokke word in 'n houer met water geplaas om dit los te maak voor gebruik.

Kleikorrels of hydrokorrels is ook bekend as LECA (Engels vir "light expanded clay aggregate"), en word vervaardig deur die vermenging van natrium met klei, wat afgevuur word in 'n roterende oond om die natrium af te brand. Dit vorm ronde kleikorrels van verskillende groottes met 'n harde dop en 'n byekorftekstuur aan die binnekant, wat uitstekende filtrasie- en belugting-eienskappe bied, en het 'n neutrale pH.

Sand is 'n baie algemeen gebruikte groeimedium in hidroponika. Omdat sand swaar is word dit gewoonlik gebruik vir die kweek van groter gewasse en bome, en dit word soms met ander media soos perliet, vermikuliet en klappervesel gemeng. Sand word algemeen as groeimedium by Disney World se Epcot-sentrum-kweekhuis in Florida, VSA gebruik.

Rysdoppe word al sedert die 1970's gebruik as groeimedium, maar het eers in die afgelope jare begin aandag trek as 'n "groen" groeimedium omdat dit 'n hernubare en volhoubare produk is.

Gruis was een van die eerste groeimedia wat in kommersieele hidroponiese stelsels gebruik is. Gruis is goedkoop, werk goed en is tipies maklik om in die hande te kry. Dit verskaf baie lug aan die plantwortels, maar dit het nie goeie waterhouvermoë nie. Die grootste nadeel van gruis is dat dit swaar is.

Houtsaagsels word wêreldwyd vir hidroponika gebruik, meestal naby bosbougebiede, grootliks as gevolg van dié materiaal se bekostigbaarheid en hoë waterhouvermoë.

In Suid-Afrika word houtsaagsels op 'n groot skaal gebruik as 'n hidroponiese medium. Dit is goedkoop, maklik verkrygbaar, en as gevolg van die produk se lae-koste, kan dit weggegooi word na elke groeisiklus. Navorsing wat deur die hidroponika-kenner, Ben Safronovitz, in Suid-Afrika, op tamaties gedoen is, toon egter dat die gebruik van houtsaagsels in hidroponika kleiner vrugte en laer produksie lewer as perliet en klappervesel.

In hidroponmika verkry die plant sy voedingstowwe uit die voedingsoplossing wat met die plantwortels in aanraking kom. Daar is 24 elemente wat noodsaaklik is vir plante. Koolstof, waterstof en suurstof word uit die lug en uit die water geabsorbeer, maar die oorblywende elemente word hoofsaaklik opgeneem deur die plantwortels. Hidroponiese voedingstof is 'n soort kunsmis wat spesiaal vir gebruik in hidroponika geformuleer is, en bevat al die elemente wat die plant normaalweg uit die grond sou opneem. Dit is beskikbaar in poeiervorm of vloebare vorm, en word met water gemeng om die voedingsoplossing te maak.

Verskillende soorte plante vereis verskillende verhoudings voedingstowwe op verskillende stadiums in hul groeisiklusse, en daarom moet die voedingsoplossing aangepas word vir die spesifike groeisiklus van die plant. Sommige hidroponiese voedingstowwe word aangebied as "voeding vir die groeistadium" en "voeding vir die bloeistadium".

Die vermoë van die plant om die voedingstowwe op te neem word beinvloed deur die pH-vlak van die voedingsoplossing. Die pH-vlak moet dus gemonitor en beheer word om te verseker dat die plante hul volle potensiaal te bereik. Die ideale pH-vlak vir hidroponika is 5.5 – 6.5, in vergelyking met 'n ideale pH-vlak van 6.2 – 7.2 vir grond.

Die gehalte van die water wat gebruik word is 'n bepalende faktor in die sukses van 'n hidroponiese sisteem. Baie van die probleme in hidroponiese stelsels word dikwels deur die watertoevoer veroorsaak. Dit is noodsaaklik on die watergehalte te toets of te laat toets voordat dit in 'h hidroponiese sisteem gebruik word.

Sommige waterbronne bevat onsuiwerhede wat nie geskik is vir hidroponika nie. Kraanwater bevat byvoorbeeld kalsium, magnesium en ander elemente wat in ag geneem moet word aangesien hierdie elemente ook in die voedingsoplossing voorkom. Die hoevelheid minerale in kraanwater wissel van dorp tot dorp, en alhoewel dit veilig vir menslike gebruik is, is dit nie noodwendig veilig vir plante in 'n hidroponiese sisteem nie. Daarbenewens bevat kraanwater ook chloor wat nadelig is vir sommige plantsoorte.

Damwater en water uit riviere bevat gewoonlik bakterieë en grondgedraagde patogene wat skadelik vir plante kan wees. Reënwater is gewoonlik skoon genoeg vir die gebruik in hidroponika, mits dit op die regte manier opgegaar word. Reënwater wat in sement-tenks opgegaar is, kan somtyds minerale wat uit die sement geloog het bevat, en water wat van 'n sinkdak opgegaar is, of in sinktenks opgegaar is, mag dalk sink-elemente bevat. In gebiede waar daar baie lugbesoedeling is, kan reënwater ook moontlik ander onsuiwerhede bevat, wat nie geskik is vir hidroponika nie.

Die ideale watertemperatuur vir hidroponika is 18 – 26 °C.


</doc>
<doc id="119696" url="https://af.wikipedia.org/wiki?curid=119696" title="Vlag van die Volksrepubliek China">
Vlag van die Volksrepubliek China

Die nasionale vlag van die Volksrepubliek China is op 27 September 1949 amptelik in gebruik geneem. Die vlag vertoon ’n enkele rooi baan met ’n groot goue vyfpuntige ster binne ’n boog van vier goue vyfpuntige sterre in die skildhoek.

Die rooi staan vir die Kommunistiese Rewolusie; die vyf sterre en hul verhouding stel die eenheid van die Chinese mense onder die leierskap van die Kommunistiese Party van China (KPC) voor. Soms word na die vlag as die “Vyfster-rooivlag” (五星红旗/五星紅旗, pinyin: "wǔ xīng hóng qí") verwys.

Die vlag is deur Zeng Liansong, ’n burger van Wenzhou, Zhejiang, ontwerp. Hy het dit ontwerp in reaksie op ’n omsendbrief wat in Julie 1949, kort nadat hulle ná die Chinese Burgeroorlog die mag oorgeneem het, deur die Voorbereidende Komitee van die Nuwe Politieke Raadgewende Konferensie (新政治协商会议筹备会, "Xīn zhèngzhì xiéshāng huìyì chóubèi huì") uitgestuur is. Tydens die ontwerpkompetisie is 2 992 (of 3 012) inskrywings ontvang en Zeng se ontwerp is in ’n poel van 38 finaliste geplaas. Ná verskeie vergaderings en effense veranderinge is Zeng se ontwerp as die nasionale vlag gekies. Op 1 Oktober 1949 is die vlag vir die eerste keer deur die Volksbevrydingsleër aan ’n paal wat oor Beijing se Tiananmen-plein uitkyk, gehys tydens ’n seremonie wat die stigting van die Volksrepubliek bekend gemaak het.

Ander vlae wat in die Volksrepubliek China gebruik word, toon ’n rooi agtergrond wat die rewolusie simboliseer, saam met ander simbole. Die vlag van die Volksbevrydingsleër gebruik die goue ster met die Chinese karakters 8–1 (vir 1 Augustus, die stigtingsdag van die leër). Die vlag van die Kommunistiese Party van China vervang al die sterre met die party se kenteken. Weens beperkings deur die regering mag stede en provinsies nie hul eie vlae hê nie; die enigste sub-nasionale vlae wat bestaan, is dié van die Spesiale Administratiewe Streke Hongkong en Macau. Ten spyte hiervan het minstens twee stede hul eie vlae aanvaar nadat die wet goedgekeur is. Die stede Kaifeng en Shangrao het hul eie vlae in Maart 2006 en Maart 2009 onderskeidelik goedgekeur. Dit impliseer dat die wet óf herroep is óf nie toegepas word nie. Die stad Suzhou het sy vlag reeds in Desember 1995 aanvaar, nog voor die wet se goedkeuring. Harbin het van Mei 1997 tot Januarie 1998 sy eie vlag gebruik, terwyl Nanjing van Desember 1986 tot Desember 1997 sy eie vlag gehad het.

Volgens die huidige regeringsinterpretasie van die vlag simboliseer die rooi agtergrond die rewolusie en die goue kleur is gebruik om op die rooi agtergrond te “straal”. Die vyf sterre en hul verhouding verteenwoordig die eenheid van die Chinese onder die leierskap van die Kommunistiese Party van China. Die oriëntasie van die sterre toon dat die eenheid om ’n middelpunt moet draai. In die oorspronklike beskrywing van die vlag deur Zeng simboliseer die groter ster die Kommunistiese Party van China en die vier kleiner sterre daarom die vier sosiale klasse (die arbeidersklas, boerestand, stedelike kleinburgers en nasionale bourgeoisie) van die Chinese soos genoem in Mao se “Oor die Volk se Demokratiese Diktatorskap”. Die vyf sterre, wat ’n ellips vorm, verteenwoordig die Chinese gebied (insluitend Buite-Mongolië) wat in die vorm van ’n begoniablaar is. Soms word ook gesê die vyf sterre op die vlag verteenwoordig die vyf grootste etniese groepe: Han-Chinese, Zhuang, Hui-Chinese, Mantsjoes en Oeigoere. Dit word algemeen beskou as ’n foutiewe ineenstrengeling met die “Vyf Rasse Binne Een Eenheid”-vlag wat tussen 1912 en 1928 deur die Beiyand-regering van die Republiek China gebruik is, waarvan die verskillende bane die Han-Chinese, Hui-Chinese, Mantsjoes, Mongole en Tibettane verteenwoordig het.

Die konstruksietekening vir die nasionale vlag is op 28 September 1949 gepubliseer deur ’n bevel van die Presidium van die Eerste Volledige Sitting van die Politieke Raadplegende Konferensie van die Chinese Volk. Die inligting is ook beskikbaar in die dokument “GB 12982–2004: Nasionale Vlag” wat deur die Chinese Standaardiseringsadministrasie uitgereik is.

Die vlag is in vier gedeel, met die skildhoek wat bestaan uit ’n rooster van 10 by 15 eenhede. Die middel van die groot ster is 5 eenhede van die vlagpaal af en 5 eenhede van die bokant van die vlag af. Die deursnee van die sirkel om die groot ster is 6 eenhede. Van die 4 kleiner sterre is die eerste een 2 eenhede van die bokant van die vlag af en 10 eenhede van die vlagpaal af gesentreer; die tweede ster is 4 eenhede van die bokant af en 12 eenhede van die vlagpaal af; die derde ster is sewe eenhede van die bokant af en 12 eenhede van die vlagpaal af; die vierde ster is nege eenhede van die bokant af en 10 eenhede van die vlagpaal af. Die deursnee van die sirkel om die kleiner sterre is twee eenhede. Die kleiner sterre is so gerangskik dat die bopunt van elk na die middel van die groot ster wys.

Die Wet op die Nasionale Vlag noem vyf moontlike groottes vir die nasionale vlag. Volgens Artikel 4 van die Wet op die Nasionale Vlag moet die regerings van provinsies, outonome gebiede en munisipaliteite onder die Sentrale Regering maatskappye magtig om enige kopie van die nasionale vlag te maak. Buiten die vyf amptelike vlaggroottes wat aan vlagpale moet hang, is daar vier kleiner groottes vir ander doeleindes soos versiering aan voertuie of om in ’n raadskamer vertoon te word.

Die kleure van die nasionale vlag is in die dokument "GB 12983-2004: Standard Color Sample of the National Flag", vrygestel deur die Standaardiseringsadministrasie van die Volksrepubliek China, bepaal. Die kleure is in die "CIE Standard illuminant D65" en die "CIE 1964 Supplementary Standard Colorimetric System".

Die kleurskema word hieronder gelys:

Die vlag van die Volksrepubliek China word verteenwoordig in die Unicode emoji-volgorde REGIONAL INDICATOR SYMBOL LETTER C en REGIONAL INDICATOR SYMBOL LETTER N.

Op 4 Julie 1949 het die sesde werksgroep van die Voorbereidingskomitee van die Nuwe Politieke Raadplegende Konferensie ( 新政治協商會議籌備會, VKNPRK) ’n kennisgewing uitgestuur vir die indiening van ontwerpe vir die nasionale vlag. Ná ’n paar veranderinge is die kennisgewing tussen 15 en 26 Julie in die "Volksdagblad", "Beiping-bevrydingsnuus", "Xinmin-nuus", "Dazhong-daagliks", "Guangming-daagliks", "Jinbu-daagliks" en "Tianjin-daagliks" geplaas. Die lys van vereistes vir die nasionale vlag is ook in die kennisgewing gepubliseer:

Zeng Liansong het ten tyde van die kennisgewing in Sjanghai gewerk; hy wou ’n vlagontwerp skep wat sy patriotiese entoesiasme vir sy nuwe land uitdruk. In Julie het hy tuis met talle ontwerpe vorendag gekom. Sy inspirasie vir die huidige ontwerp kom van die sterre wat die naglug verhelder. Hy het aan die Chinese spreekwoord “verlang na die sterre, verlang na die maan” gedink ( 盼星星盼月亮, "pàn xīngxīng pàn yuèliàng") wat op hunkering dui. Hy het later besef dat die KPC die groot verlosser ( 大救星, "dà jiùxīng") van die Chinese volk is en dat dit deur ’n groter ster verteenwoordig moet word. Die idee van vier kleiner sterre het gekom uit ’n toespraak van Mao – Oor die Volk se Demokratiese Diktatorskap – waarin hy die Chinese in vier sosiale klasse geplaas het. Geel impliseer ook dat China tot die Chinese, ’n “geel ras”, behoort. Nadat hy die besonderhede van die plasing van die sterre en hul groottes uitgewerk het (hy het aanvanklik gedink om dit in die middel van die vlag te plaas, maar het geglo dat dit te vervelig sou wees), het hy sy ontwerp “Vyf Sterre op ’n Baan in Rooi” ( 紅地五星旗, "hóng dì wǔxīng qí") in Augustus aan die komitee gestuur.

Op 20 Augustus 1949 is naastenby 3 000 ontwerpe aan die komitee gestuur, met bydraes van komiteelede soos Guo Moruo en Tan Kah Kee. Van 16 tot 20 Augustus is ontwerpe in die Beijing Hotel bestudeer en tot 38 verminder. Hierdie ontwerpe is vervat in ’n boek getiteld "’n Verwysing na Nasionale Vlagontwerpe" ( 國旗圖案參考資料). Hierdie boek is na die nuutgestigte Politieke Raadplegende Konferensie van die Chinese Volk (PRKCV) gestuur vir verdere bespreking. Zeng se ontwerp is egter nie ingesluit nie, totdat dit weer deur Tian Han benoem is.

Op die oggend van 23 September 1949 het die verteenwoordigers van die PRKCV die nasionale vlag bespreek, maar hulle kon nie ’n besluit neem nie. Sommige het nie van Zeng se simboliek vir die vier kleiner sterre gehou nie en gesê dit behoort nie die bourgeoisie in te sluit nie. Mao se voorkeurontwerp het ’n groot goue ster in die skildhoek gehad met ’n goue horisontale staaf in die onderste helfte. Zhang Zhizhong het die ontwerp teengestaan omdat die goue staaf die skeur in die rewolusie en die land gesimboliseer het. Pen Guanghan het dié aand Zeng se ontwerp by Zhou Enlai aanbeveel en Zhou het gevra dat ’n groter afskrif van die ontwerp gemaak word. Tan Kah Kee het Mao en Zhou geadviseer dat die magskenmerke belangriker is as Chinese geografiese kenmerke, daarom was dit onnodig om aan te dring op die goue staaf wat die Geelrivier voorgestel het. Twee dae later het Mao ’n vergadering oor die vlag in sy kantoor gehou. Hy het almal oorreed om Zeng se ontwerp met ’n paar wysigings te aanvaar. Volgens ’n vroeëre bespreking in die Beijing Hotel is die hamer en sekel van Zeng se oorspronklike ontwerp geskrap aangesien dit soortgelyk aan die vlag van die Sowjetunie was. Op 27 September 1949 is Zeng se ontwerp aangepas en eenparig deur die Eerste Volledige Sitting van die PRKSV gekies, terwyl die naam na “Vyfster-rooivlag” verander is.

Op 29 September 1949 is die nuwe vlag in die "Volksdagblad" gepubliseer sodat die ontwerp deur ander plaaslike owerhede gekopieer kon word. Die vlag is op 1 Oktober 1949 amptelik bekendgestel in Beijing se Plein van die Hemelse Vrede (oftewel Tiananmen-plein) ter aankondiging van die stigting van die Volksrepubliek China. Die eerste vlag wat oor Tiananmen-plein gewapper het, is op 30 September 1949 deur Zhao Wenrei, ’n naaldwerkster, voltooi. Zeng kon nie glo dat sy ontwerp gekies is nie omdat die hamer en sekel uitgelaat is. Hy is egter amptelik deur die algemene kantoor van die Volksregering gelukgewens as ontwerper van die vlag en het 5 miljoen yuan ontvang.

Gedurende die Olimpiese Somerspele 2016 in Rio de Janeiro het Chinese vlae tydens die openingseremonie en twee medaljeseremonies die vier kleiner sterre verkeerd uitgebeeld, wat woede onder die Olimpiese amptenare ontlok het.

Daar is vyf vlae wat deur die Volksbevrydingsleër (VBL) gebruik word. Die hoofkenmerk van hierdie vlae is ’n goue ster bo links saam met twee Chinese karakters ( 八一) regs van die ster, alles op ’n rooi agtergrond. Die karakters “八一” (letterlik “agt een”) huldig die gebeure van 1 Augustus 1927 (agtste maand, eerste dag); dit is die dag waarop die VBL deur die Kommunistiese Party tot stand gebring is om hul opstand teen die Kuomintang-regering in Nanchang te begin. Die hoofvlag van die VBL is op 5 Junie 1969 geskep deur ’n dekreet wat deur Mao uitgevaardig is. Die vlag het ’n verhouding van 4:5 wat ’n wit mou het wat van die vlag se lengte is. Vir seremonies word ’n VBL-vlag met ’n goue fraiing aan ’n paal gehang met goue en rooi spiraalstrepe en aangevul met ’n goue dekselknop en ’n rooi kwas. Elke tak van die VBL, die weermag, vloot, lugmag en vuurpylmag gebruik sy eie vlag. Volgens ’n bevel van 1992 is die vlae van drie van die takke gedefinieer. Die boonste van die vlag is dieselfde as dié van die VBL; die onderste bevat die kleur van elke tak. Die vlag van die weermag se onderste deel is groen, die vloot het blou en wit bane, die lugmag s’n is hemelblou en die vuurpylmag s’n is geel. Die groen stel die aarde voor, die blou en wit bane die see, die hemelsblou die lug en die geel die ligfakkel van ’n gelanseerde vuurpyl.

Ná die stigting van die Kommunistiese Party van China in 1920 het verskeie afdelings van die party vlae gemaak gebaseer op die een wat die Bolsjewiste gebruik het, en met verskeie ontwerpe en patrone vorendag gekom. Die huidige vlag van die KPC is egter eers op 28 April 1942 geskep. Op daardie datum het die party se Sentrale Komitee se Politburo ’n dekreet uitgevaardig met die vlagpatroon wat gevolg behoort te word. Die ontwerp is in 1996 verder in die grondwet van die KPC gedefinieer. Die vlag het ’n rooi agtergrond met die KPC se embleem in goud in die skildhoek. Die vlagverhouding is 2:3 (24x36 eenhede); die grootte van die embleem is vier by vier eenhede en lê vier eenhede van die vlagpaalkant en drie eenhede van bo af.

Die vlag van die Kommunistiese Jeugliga van China is op 4 Mei 1950 aanvaar. Die vlagontwerp bestaan uit die embleem – ’n goue ster vervat in ’n goue ring – op ’n rooi agtergrond. Vir die samestelling van die vlag is die skildhoek 12 by 18 eenhede met die embleem in die middel van daardie reghoek. Die radius van die embleem is vier eenhede.

Twee vlae word deur die Jong Pioniers van China gebruik. Die eerste vlag word vir groot afdelings gebruik. Die vlaglengte is 90 cm en die breedte 120 cm. ’n Goue kenteken van die Jong Pioniers word in die middel van ’n rooi baan geplaas. Vir ’n mediumafdeling word ’n gewysigde vlag gebruik. Die vlag is 60 cm by 80 cm met ’n driehoek van 20 cm wat uit die wapperkant gesny is en die kenteken wat nader aan die vlagpaalkant geskuif is.

Talle voorstelle vir ’n vlag vir die Volksrepubliek China is in 1949 ingedien:

Volgens ’n orde van die KPC se Sentrale Komitee se Politburo en Algemene Kantoor van die Staatsraad mag stede en provinsies nie meer hul eie simbole gebruik nie. Maar albei Spesiale Administratiewe Streke Hongkong en Macau het hul eie vlae. Die presiese gebruik van die SAS-vlae word gereguleer deur wette wat die Nasionale Volkskongres goedgekeur het.

Die plaaslike vlag van die Spesiale Administratiewe Streek Hongkong toon ’n gestileerde, wit vyfblaar-"Bauhinia blakeana"-bloom in die middel van ’n rooi veld. Op elke blomblaar is ’n rooi ster; die sterre verwys na die Hongkongse bevolking se liefde vir hul moederland, terwyl die algehele vlagontwerp die verhouding tussen die postkoloniale Hongkong en China binne die politieke konsep “Een land, twee stelsels” van die streek toon. Die vlag van Hongkong is op 16 Februarie 1990 aanvaar. Op 10 Augustus 1996 het dit die formele goedkeuring van die Volksrepubliek China se voorbereidende komitee vir Hongkong se soewereiniteitsoordrag van die Verenigde Koninkryk aan die Volksrepubliek in 1997 gekry. Die vlag is op 1 Julie 1997 vir die eerste keer amptelik gehys, tydens die oorhandiging van die soewereiniteit deur die Verenigde Koninkryk aan China.

Die plaaslike vlag van die Spesiale Administratiewe Streek Macau is “Macaugroen” met ’n lotusblom bo ’n gestileerde beeld van die Governor Nobre de Carvalho-brug en water in wit, onder ’n boog van vyf goue, vyfpuntige sterre: een groot ster in die middel van die boog en vier kleineres. Die lotus is as Macau se nasionale blom gekies. Die Governor Nobre de Carvalho-brug verbind die Macau-skiereiland met die eiland Taipa. Die brug is een van die herkenbaarste landmerke van die gebied. Die water onder die lotus en die brug simboliseer Macau se posisie as ’n hawe en sy historiese rol in die gebied. Die vyf vyfpuntige sterre eggo die ontwerp van die nasionale vlag en simboliseer die verhouding tussen Macau en sy moederland. Die vlag is op 15 Januarie 1993 ontwerp deur ’n komitee wat die Spesiale Administratiewe Streek Macau se grondwet geformuleer het en is op 16 Januarie 1999 amptelik deur die Voorbereidende Komitee aanvaar. Die vlag is op 20 Desember 1999 vir die eerste keer amptelik gehys, tydens die oorhandiging van soewereiniteit deur Portugal aan China.




</doc>
<doc id="119697" url="https://af.wikipedia.org/wiki?curid=119697" title="Straat van Dover">
Straat van Dover

Die Straat van Dover of Straat van Calais (Frans: "Pas de Calais" [pɑ d(ə)‿kalɛ], Nederlands: "Nauw van Calais" [nʌu̯ vɑn kaːˈlɛː] of Straat van Dover) is die punt waar die Engelse Kanaal op sy nouste is. Aan die Britse kant is Dover en aan die Franse kant is "Cap Gris Nez" naby Calais. Hier is die straat slegs 33,3 km breed. Dit is ook die grens tussen die Engelse Kanaal en die Noordsee.


</doc>
<doc id="119698" url="https://af.wikipedia.org/wiki?curid=119698" title="Straat van Denemarke">
Straat van Denemarke

Die Straat van Denemarke (Deens: "Danmarksstrædet") of Straat van Groenland (Yslands: "Grænlandssund") is 'n seestraat tussen Ysland in die suidooste en Groenland in die noordweste. Die eiland Jan Mayen is noordoos van die seestraat. Die Straat van Denemarke verbind die Arktiese met die Atlantiese Oseaan.

Die Straat van Denemarke het tydens die Eoseen deur plaattektoniek ontstaan (ong. 51 mj gelede). Dit het gelei tot endemie in Europa, omdat die kontinent 'n party eilande was wat ook van Asië deur die Turgai-straat afgeskei was. Hierdie straat het in die Midde-Eoseen gesluit.


</doc>
<doc id="119699" url="https://af.wikipedia.org/wiki?curid=119699" title="Danie Botha">
Danie Botha

Danie Botha kan na en van die volgende persone verwys:



</doc>
<doc id="119701" url="https://af.wikipedia.org/wiki?curid=119701" title="Jonker Sailplanes">
Jonker Sailplanes

Jonker Sailplanes is 'n Suid-Afrikaanse firma wat sweeftuie vervaardig. Hulle is gebaseer in Potchefstroom, en vervaardig tans twee modelle: die "Jonker JS-1 Revelation" met 'n 18 of 21 m vlerkspan en die "Jonker JS-3 Rapture" in die 15 m klas. Die bedryf is deur Uys Jonker en sy broer Attie Jonker in 2004 gestig, en het teen 2016 al meer as 100 sweeftuie vervaardig. Die JS-1 spog teen die einde van 2016 met meer as 40 podiumplasings in nasionale en internasionale sweefkampioenskappe. In die 2017 Wêreld Sweef Kampioenskap het die JS-1 beide die 18 m-klas en die opeklas titels verower, en in die 2015–2016 Wêreld Sweef Grand Prix is die eerste, tweede en derdeplekke almal deur vlieëniers van die JS-1 behaal.



</doc>
<doc id="119702" url="https://af.wikipedia.org/wiki?curid=119702" title="David Botha">
David Botha

David Botha (1921–1995) was ’n Suid-Afrikaanse landskapskilder en grafiese kunstenaar in die tradisie van die realistiese impressionisme. Hy is veral bekend vir sy olieskilderye van die nat Kaapse strate. Sy Bolandse landskappe, hoofsaaklik van die Paarl en Stellenbosch, is stemmingsvolle uitbeeldings van veral wintertonele.

David Johannes Botha is in Desember 1921 in Graaff-Reinet in die Oos-Kaap gebore. In 1941 kwalifiseer hy as kunsonderwyser aan die Kaapstadse Onderwyskollege.

Botha het sy eerste (van vyftig) solo-uitstalling in 1944 in Kaapstad gehou. Tydens sy leeftyd het hy aan meer as 100 groepuitstallings in Suid-Afrika en in die buiteland deelgeneem.

Van 1946 tot 1979 het hy kuns by verskeie hoërskole in die Paarl aangebied. Van 1950 tot 1952 studeer Botha aan die Camberwell School of Art in Londen. Hy reis ook na Frankryk, Italië en Spanje gedurende hierdie tyd om sy kunsopvoeding te verryk. Hy het weer in 1967 na Europa en die Midde-Ooste gereis.

Botha was beide 'n skilder en grafiese kunstenaar. Hy het landskappe en seetonele, asook stillewe-komposisies geskep. Hy het verskeie media, insluitende olie, waterverf, ink, potlood, houtskool en verskillende grafiese media hieroor gebruik.

Hy is op 8 Augustus 1995 in die Paarl oorlede. Hy was 73 jaar oud.

Van sy werke is in die volgende versamelings opgeneem:


</doc>
<doc id="119703" url="https://af.wikipedia.org/wiki?curid=119703" title="Sweeftuig">
Sweeftuig

'n Sweeftuig is 'n tipe vliegtuig wat op sy eie deur die lug kan sweef. Sweeftuie is, anders as 'n warmlugballon of lugskip, swaarder as lug. 'n Sweeftuig kan so klein as 'n opgevoude papiervliegtuig wees, of groot genoeg om passasiers te dra. Sweeftuie kan ure lank vlieg as daar genoeg lugstrome is om hulle in die lug te hou.

Die eerste vliegtuig, swaarder as lug met 'n passasier, was 'n sweeftuig in 1849. Die sweeftuig het net 'n kort entjie gevlieg met 'n tienerseun aan boord, omdat 'n volwassene te swaar sou wees. Die sweeftuig is van 'n heuwel afgestoot en moes teen die wind in opstyg.

Moderne sweeftuie word deur ander vliegtuie of motors in die lug in opgetrek. Slinger-toerusting kan ook ingespan word om sweeftuie te lanseer (in die lug in te skiet). Hierdie slinger-toestelle werk soos 'n katapult. Wanner die sweeftuig hoog genoeg is word die kabel ontkoppel en die sweeftuig vlieg op sy eie vlerke verder.

Sweeftuie het besonder lang vlerke om hul stygkrag te verhoog en word van ligte materiale vervaardig. Laaghout, veselglas of glasversterkte plastiek word gewoonlik hiervoor ingespan. Sommige beskik oor 'n klein enjintjie om hul vlug mee te verleng en sommige kan selfs op eie stoom opstyg.

Die vlieënier moet stygende lugstrome vind om in die lug te bly. Sulke lugstrome word veroorsaak deur wind wat teen heuwels opwaai, asook deur warm stygende lugstrome. Die langste sweeftuigvlug was 1600 km.

'n Sweeftuig se vermoë word aan sy sweef-verhouding gemeet. Dit dui hoe ver die sweeftuig vorentoe vlieg per meter wat dit val. Opleidingsvliegtuie se sweefverhouding is ongeveer 23 tot 1 (23:1). Nadat hulle die ideale hoogte bereik het sal hulle ongeveer 23 meter vorentoe sweef sonder dat dit weer hoër hoef te klim. Topverrigting sweeftuie se sweefverhouding kan tot 51:1 wees. Met goeie beplanning en deur die weersomstandighede optimaal in te span kan sweeftuie honderde kilometers ver sweef.

Sommige ruimtependeltuie is swaar sweeftuie. Hulle gebruik nie hul enjins as hulle die atmosfeer inkom om te land nie.



</doc>
<doc id="119705" url="https://af.wikipedia.org/wiki?curid=119705" title="Berijef MBR-2">
Berijef MBR-2

Die Berijef MBR-2 was 'n eenmotorige vliegboot wat deur die Russiese Vloot gebruik is voor en tydens die Tweede Wêreldoorlog. Die vliegtuig het sy nooiensvlug voltooi in 1931.



</doc>
<doc id="119706" url="https://af.wikipedia.org/wiki?curid=119706" title="Vulstasie">
Vulstasie

'n Vulstasie of pompstasie is 'n besigheid waar bestuurders hul  motorvoertuie se brandstof kan laat aanvul. Byna alle vulstasies beskik oor petrol (loodvrye 93, 95 of 98) en diesel. Sedert 2005 is daar oorsese vulstasies wat motorgas (LPG) aardgas, biogas, waterstofgas en biobrandstof voorsien. Die infrastruktuur vir die herlaai van elektriese voertuie is ook reeds onlangs oorsee beskikbaar gestel.

Tradisioneel sorg 'n pompjoggie vir die volmaak van 'n motor se tenk, terwyl die bestuurder nie eers uit die motor hoef te klim nie. Terwyl die tenk gevul geword, maak die pompjoggie die voorruit skoon, waarvoor hy miskien 'n fooitjie ontvang. Die meeste vulstasies in Europa en die VSA werk met selfbediening, dus sonder pompbediender, waarby die klant self sy brandstof in die tenk gooi en vervolgens met die kassier regmaak.

Meeste vulstasies is van geriefswinkels voorsien waar motorbenodigdhede, voedsel, koeldrank en andere dinge vir die reis aangekoop kan word.

In Nederland besit die groot oliemaatskapye (soos die markleier Shell) die meerderheid vulstasies. Dan is daar ook vulstasies wat merklose (goedkoper) brandstof lewer, dit word 'n wit pomp genoem.

Vulstasies kom veral langs snelweë voor, deurgaans in 'n versorgingsplek geplaas.

Straatpompe was petrolpompe wat langs die verkeersroetes geplaas was. Die eerste wat spesiaal vir dié doel gebou is in die Verenigde State, is in 1905 in Saint Louis (Missouri) geopen. Nederland volg 15 jaar later, met 'n Shellpomp by Hotel "Pabst" te Doorn. In België word die eerste straatpomp van Standard Oil in 1922 bekendgestel. 

Na die Tweede Wêreldoorlog neem die aantal grootpaaie drasties toe en word daar vulstasies langs alle snelweë gebou. In 1948 geword die eerste hiervan geopen: 'n stasie van Purfina. Naas dié maatskappy het Shell, Esso, Caltex en BP toe die helfte van die mark bekom.


</doc>
<doc id="119712" url="https://af.wikipedia.org/wiki?curid=119712" title="Abses">
Abses

Wanneer etter in 'n weefselholte versamel, word dit 'n abses genoem.
Daar bestaan twee hooftipes absesse.

Hierdie tipe abses word 'n empieem genoem wanneer dit op die brein of in die longe voorkom. 'n Interne abses kan in amper enige van die interne organe ontstaan, en word gewoonlik groot voordat dit gevind word. Die pasiënt ontwikkel gewoonlik 'n koors en voel olik. Dit ontstaan weens 'n bakteriële- of fungusinfeksie. Weens die infeksie vind weefselskade plaas en die dooie selle versamel as etter en vorm 'n abses.

Interne absesse benodig 'n ultraklankskandering of 'n laparoskopie om die diagnose te bevestig. 'n Interne abses word met 'n antibiotikum behandel sodat dit nie versprei nie, maar die abses sal tydens 'n operasie gedreineer moet word.

'n Eksterne abses (velabses), vorm dikwels as gevolg van 'n velinfeksie (sellulitis).

Waar die velabses aanvanklik rooi, pynlik en hard voel, versag die abses soos wat die weefselholte meer en meer met etter gevul word. Met tyd vorm die abses 'n kop, wat bars sodat die etter uitvloei en die abses sodoende dan dreineer.

Aanvanklik word hierdie tipe abses met warm kompressie en 'n antibiotikum behandel, maar wanneer daar etter is, moet die abses dreineer word voordat dit sal genees.


</doc>
<doc id="119713" url="https://af.wikipedia.org/wiki?curid=119713" title="Achalasie">
Achalasie

Achalasie van die slukderm ontstaan wanneer daar 'n afname in spierkontraksies van die onderste twee derdes van die slukderm ontstaan. Die afname in die spierkontraksies is as gevolg van die degenerasie van spier senuwees van die slukderm. Achalasie van die slukderm begin gewoonlik wanneer pasiënte tussen vyf-en-twintig en sestig is.

Aanvanklik ervaar pasiënte moeite om te sluk wat stelselmatig erger word soos wat tyd verloop. Waar dit aanvanklik net moeilik is om vaste kos te sluk, word dit later ook moeilik om vloeistowwe te sluk.

Pasiënte sukkel dikwels met borskaspyn en opbrengs van kos en vloeistowwe in die slukpyp (veral snags). Hierdie opstoting van kos en vloeistowwe, kan ook in 'n hoes omskakel omdat kosdeeltjies in die longe kan beland en selfs longinfeksies of -skade kan veroorsaak.

Mettertyd verloor pasiënte gewig.

Pasiënte wat aan Achalasie van die slukderm ly, het 'n verhoogde kans om kanker van die slukderm te ontwikkel.

Pasiënte drink Barium en X-strale word geneem om hierdie kondisie te diagnoseer, terwyl 'n endoskopie die ernstigheidsgraad van die siekte kan bepaal.



</doc>
<doc id="119714" url="https://af.wikipedia.org/wiki?curid=119714" title="Rugsakstap">
Rugsakstap

Rugsakstap is die buite-ontspanning met die dra van 'n rugsak op 'n mens se rug, terwyl daar meer as 'n dag lank gestap word. Dit is dikwels, maar nie altyd nie, 'n uitgebreide reis, en kan ook kampeer in die buitelug behels.
Noodsaaklikhede sluit kos, water, beddegoed, skuiling, warm klere, en 'n stoof of kookstel in. Massa is natuurlik die sleuteloorweging. Staptogte duur vir ten minste een nag en kan vir weke of maande voortgaan, soms ondersteun deur beplande herbevoorradingspunte of -aflaaie.

In Noord-Amerika word tentkampeer algemeen aangetref, terwyl eenvoudige skuilings en berghutte in Europa skaars is. In Nieu-Seeland, is "tramping" 'n ekwivalente term waar ookal oornaghutte gereeld gebruik word. "Heuwelstap" is die ekwivalent in Brittanje, alhoewel stappers van alle vorme van akkommodasie gebruik maak, benewens om te kampeer. Rugsakstappers gebruik eenvoudige hutte in Suid-Afrika. Soortgelyke terme wat in ander lande gebruik word is "trekking" en "bushwalking".

In teenstelling is toer 'n metode van reis en 'n ander aktiwiteit, wat hoofsaaklik gebruik maak van openbare vervoer gedurende 'n reis wat etlike maande kan duur.
'n Gesoute rugsakstapper verminder sy impak op die omgewing, met inbegrip van: om op gevestigde roetes te bly, om nie plantegroei te versteur nie, en die wegneem van vullis uit die natuurgebied. Die "Laat Geen Spoor-beweging" se etos is: "Laat niks agter nie, behalwe jou voetspore. Neem niks saam nie, behalwe foto's. Maak niks dood nie, slegs tyd. Hou niks oor, behalwe die herinneringe".

Stappers moet altyd voorbereid wees op onvoorsiene probleme, hetsy ongelukke plaasvind word of nie. Dit sluit in slegte weer, moeilike terrein, waterkruisings, hoogtes, gevaarlike diere, dehidrasie, hitte-uitputting, hipotermie, hoogtesiekte, moegheid, besering, die aansteek van siektes deur water, en angs. Die afgesonderdheid van meeste staproetes kan enige ongeluk vererger. Oorlewingsuitrusting en die vaardighede om dit te gebruik is uiters belangrik.

Stapkampe is gewoonlik meer basies as kampeerplekke waar toerusting per motor of boot aangery word. In gebiede met swaar stapverkeer, het 'n instapkampterrein moontlik 'n vuurring (waar toelaatbaar), 'n kleinhuisie, 'n kennisgewingbord met 'n kaart en inligting oor die roete en die gebied. Baie instapkampe bestaan slegs uit gelykgemaakte grond, sonder onderbos. In die afgeleë woestyngebiede moet stappers maar hul eie werf kies. Gevestigde kampe is redelik skaars en die etos bly steeds "laat geen spoor agter nie".

Rugsakstap begin met 'n geskikte rugsak, behoorlik in beide grootte en passing. Volgende is klere en skoene wat geskik is vir die verwagte toestande. Die derde is 'n voldoende hoeveelheid voedsel. Die vierde is 'n slaapsak (en miskien 'n skuimmatjie). Die vyfde is 'n goeie hoeveelheid oorlewingstoerusting, wat geskik is vir die beplande reis en vaardigheidsvlak van die stapper. Verdere toerusting is opsioneel, bv. 'n kamera.

Behoorlike hidrasie is van kritieke belang vir 'n suksesvolle staptog. Afhangende van omstandighede - wat insluit weer, terrein, vrag, en die stapper se ouderdom en fiksheid - is 'n stapper se behoefte ongeveer 2 tot 8 liter, of selfs meer, per dag. Teen per liter is water besonder swaar. Dit is onmoontlik om meer as 'n paar dae se voorraad saam te dra. Dus moet vooraf voorsiening vir voldoende water op 'n rugsakstap gemaak word, al is dit net om te weet of daar drinkbare bronne soos poele of strome op die roete is, of deur middel van filtrering of suiwering van besmette watervoorrade wat teëgekom sal word.

Selfs in die skynbaar mees ongerepte gebiede benodig water behandeling voor verbruik om die stapper te beskerm teen siektes wat deur bakterieë en protosoë veroorsaak mag word. Die gewone behandelingsmetodes sluit in:
Water kan in toepaslike bottels of opvoubare plastiekblase geberg word. Hidrasiepakke word toenemend gewild.


</doc>
<doc id="119715" url="https://af.wikipedia.org/wiki?curid=119715" title="Akoestiese neuroom">
Akoestiese neuroom

'n Akoestiese neuroom is gewoonlik 'n nie-kwaadaardige gewas van die isolerende skede wat die akoestiese senuwee omring. Die akoestiese senuwee is verantwoordelik daarvoor om die sensasie van gehoor na die brein toe oor te dra.

Eerstens ontwikkel 'n pasiënt tinnitus in die oor, wat later omskakel in doofheid.

Soos wat die gewas vergroot, ontwikkel ander simptome soos duiseligheid, pyn, 'n tekort aan trane in die nabygeleë oog en dubbel visie (die laasgenoemde twee simptome ontstaan omdat die gewas later op die oogsenuwee begin druk). Hoofpyn ontwikkel eers as die gewas baie groot is.

'n CT-skandering word gebruik om die gewas op te spoor.

Wanneer die neuroom (gewas) klein is (kleiner as 2 cm), kan dit relatief maklik verwyder word, maar soos die neuroom vergroot, word die operasie al hoe meer gespesialiseerd en word die kans op 'n goeie uitkoms al hoe kleiner. Komplikasies sluit permanente doofheid en moontlik selfs ander senuwee-skade in.


</doc>
<doc id="119716" url="https://af.wikipedia.org/wiki?curid=119716" title="Akromegalie">
Akromegalie

Akromegalie verwys na die oortollige groei in spesifieke dele van die liggaam as gevolg van die oorproduksie van groeihormoon in die pituïtêre klier. Die pituïtêre klier is 'n klein kliertjie wat onder die brein voorkom. Gewoonlik kom akromegalie voor omdat daar 'n gewas in die pituïtêre klier groei, maar dit kan selfs gebeur omdat daar 'n gewas in 'n ander deel van die liggaam voorkom wat ook groeihormoon afskei.

Akromegalie verskil van gewone groei in kinders omdat dit gewoonlik groei in pasiënte later in hul lewe veroorsaak.

Die liggaamsdele wat deur akromegalie geraak word is:
Ander simptome sluit sigverlies, swakheid, sweet en hoofpyne in.

Bloedtoetse word gebruik om die diagnose te bevestig, maar CT-skanderings word gebruik om die gewas op te spoor.

Mikrochirurgie deur die neus word gedoen om die gewas te verwyder. Indien nodig, word bestraling op die gewas uitgevoer. Die pasiënt moet gewoonlik na chirurgie of bestraling langtermyn hormoonaanvullings gebruik om die hormone wat gewoonlik deur die pituïtêre klier vervaardig word, te vervang.

Behandeling is baie suksesvol, veral in jong volwassenes.


</doc>
<doc id="119722" url="https://af.wikipedia.org/wiki?curid=119722" title="Fietsvakansie">
Fietsvakansie

'n Fietsvakansie is 'n vorm van vakansiehou waarby mens per fiets reis. Fietsry is hierby nie slegs 'n tydsbesteding tydens die vakansie nie, maar het opsigself 'n doel. Dit kan gesien word as 'n kombinasie van 'n kampeervakansie en 'n sportvakansie. 'n Vakansiefietsryer kan behalwe kampeer natuurlik ook gebruik maak van 'n jeugherberg, bed-en-ontbyt (B&B) of rugsakhotel. Fietsvakansies is veral gewild in Europa.

Die vakansiefietsryer kan van 'n uitgestippelde fietsroete gebruik maak, of hy kan sy eie roete bepaal, of selfs sonder roete met byvoorbeeld slegs 'n eindbestemming om na te reis.


</doc>
<doc id="119723" url="https://af.wikipedia.org/wiki?curid=119723" title="Infrarooispektroskopie">
Infrarooispektroskopie

Infrarooispektroskopie is 'n meetmetode waarin straling in die infrarooi-gebied gebruik word om die eienskappe en die identiteit van materiale te bepaal.

Dit word veral gebruik om te bepaal watter funksionele groepe in 'n stof teenwoordig is.

Absorpsie van infrarooilig verander gewoonlik die vibrasietoestand van die materiaal. Watter frekwensie geabsorbeer word hang veral af van die bindings tussen atome in die materiaal en hul massa's. 
Die eenvoudigste model wat hierdie proses beskryf is die "harmoniese ossilator". Die potensiaalput V wat die binding tussen twee deeltjies (atome) voorstel word in hierdie model as parabolies gesien:

In hierdie model is die krag wat die deeltjies probeer na die ewewigsposisie terug te bring eweredig aan die afwyking x

Die klassieke oplossing van hierdie differensiaalvergelyking is 'n kosinus of sinusfunksie:

Die frekwensie is:

Die massa μ is die "gereduseerde massa". Vir 'n chemiese binding tussen twee atome is hierdie grootheid:

Omdat in infrarooispektroskopie die ossilatore wat bestudeer word atome betref, is dit nodig om die kwantisasie van die vibrasietoestande te beskou. Die paraboliese potensiaal kan in die Schrödingervergelyking ingevul word:


</doc>
<doc id="119727" url="https://af.wikipedia.org/wiki?curid=119727" title="Legende">
Legende

'n Legende is 'n verhaal van menslike aksies wat in die verteller sowel as luisteraars se oë binne die menslike geskiedenis plaasgevind het en menslike waardes illustreer. Dit bevat sekere kwaliteite wat 'n skynwaarheid aan die verhaal verleen. Legendes sluit geen gebeure in wat buite die sfeer van "moontlikheid" bestaan nie, maar kan wonderwerke insluit. Legendes kan met verloop van tyd gewysig word ten einde hulle vars, lewendig en realisties te hou. Baie legendes speel in 'n sfeer van onsekerheid af. Die gevolg is dat hulle nooit sonder meer geglo word nie, maar ook nooit summier afgemaak word nie.

Die Broers Grimm het legende as 'n volksverhaal omskryf wat histories gegrond is. 'n Moderne volkskundige se professionele definisie van "legende" is in 1990 deur Timothy R. Tangherlini voorgestel:

"Legende" is 'n leenwoord uit Oudfrans wat in ongeveer 1340 in Engels begin gebruik is. Die Oudfranse naamwoord "legende" is van die Middeleeuse Latynse "legenda" afgelei. In sy vroeë Engelse gebruik het die woord na 'n vertelling van 'n gebeurtenis verwys.

Teen 1613 het die Engelssprekende Protestante die woord begin gebruik wanneer hulle wou impliseer dat 'n gebeurtenis (veral verhale van enige heilige wat nie in John Foxe se "Actes and Monuments "erken is nie) fiktief was. Vandaar "legende" se moderne konnotasies aan "ongestaaf" en "vals", wat dit van die betekenis van "kroniek" onderskei.

In 1866 het Jacob Grimm die feëverhaal as "poëties, legendaries, histories" beskryf. Vroeë geleerdes soos Karl Wehrhan, Friedrich Ranke en Will Erich Peuckert het Grimm se voorbeeld gevolg en slegs op die literêre narratief gefokus, deur kwessies van prestasie en die antropologiese en sielkundige insigte aan te spreek wat in die oorweging van legendes se sosiale konteks verkry is. Vrae rondom die kategorisering van legendes in 'n poging om 'n inhoudsgebaseerde reeks kategorieë op die Aarne-Thompson volksverhaalindeks op te stel, het 'n soektog na 'n breër nuwe sintese aangemoedig.

In 'n vroeë poging om 'n paar basiese vrae in die bestudering van volksverhale te formuleer, het Friedrich Ranke  die volkslegende in 1925 gekarakteriseer as "'n gewilde narratief met 'n valse verbeeldingsinhoud", 'n neerhalende opinie wat sedertdien meestal laat vaar is.

In vergelyking met die hoogs gestruktureerde volksverhaal, is die legende relatief amorfies, het Helmut de Boor in 1928 opgemerk. Die narratiewe inhoud van die legende is in 'n realistiese trant, in plaas van die droë ironie van die volksverhaal; Wilhelm Heiske het op die soortgelyke motiewe in legendes en volksverhale gewys en tot die slotsom gekom dat, ten spyte van sy realistiese mode, die legende geensins meer geskiedkundig as volksverhale is nie.

In "Einleitung in der Geschichtswissenschaft" (1928), het Ernst Bernheim aangevoer dat 'n legende eenvoudig 'n lank bestaande gerug is. Gordon Allport het die houkrag van sommige gerugte toegeskryf aan die voortbestaande kulturele  wat deur hulle beliggaam en opgesom word; "stadslegendes" is dus 'n kenmerk van gerug. Toe Willian Jansen beweer het dat legendes wat vinnig verdwyn, "korttermyn legendes" is, en dat die blywende legendes "langtermyn legendes" is, het die onderskeid tussen legende en gerug prakties verdwyn, volgens Tangherlini.

In die eng Christelike sin was "legenda" ("dinge om te lees [op 'n sekere dag, in die kerk]") hagiografiese verhale wat dikwels in 'n versameling legendes opgeneem is. Aangesien heiliges se lewens dikwels by wonderwerkverhale ingesluit is, het "legende "in 'n breër sin, later na enige verhaal verwys wat tot 'n historiese konteks behoort het, maar wat bonatuurlike of denkbeeldige elemente bevat.

Hippolyte Delehaye het 'n onderskeid tussen legende en mite getref: "Die "legende", aan die ander kant, beskik noodgedwonge oor 'n sekere historiese of topografiese skakel. Dit bring denkbeeldige gebeure in verband met een of ander werklike persoon, of dit laat romantiese verhale op 'n werklike plek afspeel."

Van die oomblik dat 'n legende as 'n fiktiewe verhaal oorvertel word, begin die eg legendariese kenmerke daarvan vervaag: In "Die Legende van Sleepy Hollow" het Washington Irving 'n plaaslike Hudson Riviervallei-legende in 'n literêre anekdote met "Gotiese" ondertone omskep, iets wat afbreek gedoen het aan die verhaal se karakter as outentieke legende.

Verhale wat die grense van "realisme" oorskry, word "fabels" genoem.Die pratende diere-formule van Aesop identifiseer sy stories as fabels, nie legendes nie. Die gelykenis van die Verlore Seun sou 'n legende gewees het as dit oorgedra is asof dit werklik met 'n spesifieke seun van 'n historiese pa gebeur het. Indien dit 'n donkie ingesluit het wat wyse raad aan die seun gegee het, sou dit 'n fabel wees.

'n Legende kan mondelings oorgedra word, of in die oorspronklike sin, deur die geskrewe woord. Jacob de Voragine se "Legenda Aurea" of "Die Goue Legende" bestaan uit 'n reeks "vitae" of leersame biografiese vertellings wat aan die liturgiese kalender van die Rooms-Katolieke Kerk gekoppel is. Hulle word as die lewens van die heiliges voorgehou, maar die oorvloedigheid van bonatuurlike gebeure en bowenal hulle ongefundeerde konteks is eienskappe van hagiografie. Die "Legenda" was veronderstel om geïmproviseerde preke te inspireer wat van toepassing was op die heilige wat daardie dag gevier is.

Die verdwynende ryloper is die bekendste stadslegende in Amerika, en kan na 1870 teruggevoer word, maar dit word regoor die wêreld aangetref, insluitend Korea, Rusland en Suid-Afrika. In die legende word 'n jong meisie in 'n wit rok deur 'n motoris opgelaai. Die onbekende meisie in wit swyg die hele pad, bedank die bestuurder en klim uit by haar bestemming. Wanneer die bestuurder omdraai om terug te kyk, het die meisie verdwyn. In 1942 het Beardsley en Hankey 79 geskrewe weergawes van die legende versamel.


</doc>
<doc id="119729" url="https://af.wikipedia.org/wiki?curid=119729" title="Rugsaktoerisme">
Rugsaktoerisme

Rugsaktoerisme (Engels: "backpacking") is 'n vorm van reis, waarby dikwels jonger reisigers met 'n rugsak die wye wêreld invaar. Dikwels is die reise van langer duur en daar word slegs vir 'n kort rukkie by 'n vaste ligging vertoef. Rugsaktoeriste reis meestal met 'n beperkte begroting deur "duim te gooi" (saamry) of deur gebruik te maak van die goedkoopste openbare vervoer, bv. treine of die "Bazbus". Rugsaktoeriste oornag dikwels in 'n jeugherberg of goedkoper hotelle. Dié toeriste maak dikwels gebruik van spesifieke reisgidse, soos die "Lonely Planet", die "Rough Guide", "Let's Go", die "Trotter" of die "Footprint".

Soms word toeriste op 'n fietsvakansie ook as rugsaktoeriste gereken, hoewel hulle nie hul bagasie op die rug vervoer nie. Gewilde bestemmings vir rugsaktoeriste is Europa, Suidoos-Asië en Australië.



</doc>
<doc id="119731" url="https://af.wikipedia.org/wiki?curid=119731" title="Spoorwegstasie">
Spoorwegstasie

'n Spoorwegstasie, treinstasie, of depot is 'n spoorwegfasiliteit waar treine gereeld stop om passasiers of vrag op of af te laai.

Dit bestaan gewoonlik uit ten minste een spoorkantplatform en 'n stasiegebou, wat aanvullende dienste mag verskaf soos kaartjieverkope en wagkamers. As 'n stasie op 'n enkelspoorlyn geleë is, word dit dikwels benut om 'n verbysteeklus te vorm, wat verkeersbeweging fasiliteer. Die kleinste stasies word dikwels na verwys as 'n "halte" (vlagstop).

Stasies kan word op grondvlak, ondergronds, of verhewe gebou wees. Verbindings kan beskikbaar wees aan ander spoorroetes of ander vervoermiddels soos busse, taxi's of vinnige vervoerstelsels.

Die wêreld se eerste aangetekende spoorwegstasie was "The Mount" op die Oystermouth Spoorweg (later bekend as "Swansea and Mumbles") in Swansea, Wallis, wat passasiersdienste in 1807 begin het, maar die treine was destyds deur perde getrek instede van lokomotiewe.


</doc>
<doc id="119732" url="https://af.wikipedia.org/wiki?curid=119732" title="Aichi D3A">
Aichi D3A

Die Aichi D3A is 'n eenmotorige duikbomwerper wat deur die Japannese Keiserlike Vloot gebruik is tydens die Tweede Wêreldoorlog. Die Japannese Vloot het 'n samewerkingsooreenkoms met die Duitse vliegtuigvervaardiger Heinkel gehad, en die invloed van die ooreenkoms is duidelik te sien in die ontwerp van die vliegtuig.



</doc>
<doc id="119733" url="https://af.wikipedia.org/wiki?curid=119733" title="Nakajima B5N">
Nakajima B5N

Die Nakajima B5N was 'n eenmotorige bomwerper wat deur die Japannese Keiserlike Vloot gebruik is tydens die Tweede Wêreldoorlog.



</doc>
<doc id="119736" url="https://af.wikipedia.org/wiki?curid=119736" title="Juno-strand">
Juno-strand

Juno strand was een van die vyf strande wat die Geallieerdes gebruik het op D-dag tydens Operasie Overlord tydens die Tweede Wêreldoorlog op 6 Junie 1944. Dit is die tweede oostelike van die vyf strande. Kanadese troepe het hier geland.

Daar was beplan dat die eerste landingsbote om 7:35 op die strand sou wees maar weens onstuimige see is die landing met 30 minute vertraag. Die nadeel van die stap was dat landmyne en ander myne toe onder die water was toe die troepe geland het en 90 van die 306 landingskepe is vernietig, die meeste as gevolg van Duitse Teller myne. Teen 10:00 het die Kanadese magte die strand beheer en die binneland begin inbeweeg. Teen 12:00 het die hele Kanadese 3de Divisie aan wal gegaan. Teen die einde van D-dag het 21,400 troepe en 3 200 voertuie hier aan land gegaan. Ongevalle was slegs 335 vir die dag, baie minder as wat verwag was.

Die eerste golf troepe aan wal het die meeste gely, een uit negentien het gesneuwel.

Die ander vier strande is "Sword", "Gold", "Omaha" en "Utah".



</doc>
<doc id="119737" url="https://af.wikipedia.org/wiki?curid=119737" title="Utah-strand">
Utah-strand

Utah strand was een van die vyf strande wat die Geallieerdes gebruik het op D-dag tydens Operasie Overlord tydens die Tweede Wêreldoorlog op 6 Junie 1944. Dit is die mees westelike van die vyf strande. Amerikaanse troepe het hier aan land gegaan.

Die eerste landingskepe het reeds om 06:00 troepe begin aflaai. Hulle was egter een kilometer van koers af en het verder oos geland as wat beplan was. Die rede hiervoor was dat vier van die gidsbote myne getref het en uit aksie gestel was. Die geluk was by die ongeluk, hierdie gedeelte van die strand was minder goed verdedig as die beplande landings area en die Duitse magte is vinnig oorrompel.

Toe hul bevelvoerder, Theodore Roosevelt jr., sien wat aangaan en die situasie opgesom het, het hy blykbaar gesê: "We'll start the war right here"!" Teen die einde van D-dag het 23,500 troepe en 1 700 voertuie hier aan land gegaan. Die ongevalle was minder as 200.

Die ander vier strande is "Juno", "Gold", "Omaha" en "Sword".



</doc>
<doc id="119738" url="https://af.wikipedia.org/wiki?curid=119738" title="Gold-strand">
Gold-strand

Gold strand was een van die vyf strande wat die Geallieerdes gebruik het op D-dag tydens Operasie Overlord tydens die Tweede Wêreldoorlog op 6 Junie 1944. Dit is die middelste van die vyf strande. Britse troepe het hier aan land gegaan.

Teen die einde van D-dag het 25,000 troepe hier aan land gegaan. Die dorpie, Arromanches, een van die eerste dag doelwitte is verower.

Die ander vier strande is "Juno", "Sword", "Omaha" en "Utah".



</doc>
<doc id="119742" url="https://af.wikipedia.org/wiki?curid=119742" title="Vredesmonument">
Vredesmonument

Die Vredesmonument of Vredesgedenkteken is 'n monument voor die Burgersentrum in Vereeniging. Die doel van die monument is om die Afrikaner voortdurend te herinner aan ’n vryheidstryd wat hy tydelik met die wapen verloor het, maar danksy ’n gees van onoorwinlikheid op die lang duur gewen het. Die woord gewond verskyn op die voetstuk en toon die verslaenheid aan van ’n volk wat sy onafhanklikheid verloor het; maar onoorwonne roep die geloof, hoop en moed wat uit die puin herrys het, in herinnering.

Juis het dit daardie volk in staat gestel om skaars ’n halfeeu later weer sy volkome onafhanklikheid te proklameer. ’n Gebeurtenis wat smart en teleurstelling bring, louter ’n volk dikwels en staal hom vir hernude bouwerk aan ’n hoër ideaal. Dit is die boodskap van die gedenkteken op Vereeniging.

Reeds in 1930 het die gedagte van ’n monument om die Vrede van Vereeniging in herinnering te bring by die toenmalige voorsitter van die Vereenigingse Afrikaanse Kultuurvereniging ontstaan. Dit was egter die inisiatief van die bekende doktor S.H. Pellissier in 1952 wat sake aan die gang gekry het vir die oprigting van hierdie besondere monument, waarvan doktor H.F. Verwoerd by geleentheid gesê het: “Dit is selde indien ooit dat op ’n plek van ’n nederlaag ’n monument opgerig word. Dit is egter nie die nederlaag wat herdenk word nie, maar die vreugde wat uit die smart van nederlaag gebore is.”

Op 31 Mei 1952, vyftig jaar na die Vrede van Vereeniging, is ’n vergadering in Vereeniging gehou waar verteenwoordigers van Afrikaanse Kultuurvereniginge en enkele Oudstryders besluit het om ’n monument op te rig wat die herrysenis, geloof en toekoms van die Afrikanervolk uitbeeld. ’n Gedenkkomitee is saamgestel, met meneer H Wolff Kruger as voorsitter en dominee Lod Spies as sekretaris. Doktor S.H. Pellissier was ook lid van die komitee en hoofsaaklik verantwoordelik vir die insameling van die geld.

Die komitee het die ontwerp van Coert Steynberg aanvaar en die monument ten ’n totale koste van R50 000 in ’n openbare park aan die westekant van die Johannesburg-pad en Duncanville opgerig. Die terrein is deur die Stadsraad van Vereeniging geskenk. In 1986 het die Beheerraad onder voorsitterskap van meneer Freddie Steyn en die Stadsraad van Vereeniging besluit om die monument teen ’n koste van R300 000 na die tuin voor die Burgersentrum te verskuif. Dit het op 31 Mei 1988 ’n werklikheid geword.

Die monument stel ’n jong Boerekryger voor wat erg gewond op sy linkersy lê. Uit die wond in sy hart rys ’n simboliese figuur triomfantlik omhoog, die regterarm hemelwaarts gerig. Die sterwende figuur is uit blou graniet gebeeldhou; die skraal, maar kragtige abstrakte figuur wat uit sy hart groei, is van vlekvrye staal, wat sowel geestelike suiwering as ’n gees van staal versinnebeeld. Die twee figure rus op ’n hoë voetstuk, met ’n festoen aan die voorkant. Laasgenoemde bestaan uit die geweer, die leë bandelier en die hoed van die Boerekryger, alles in brons. Dit dui op die einde van die oorlog, die vrede (met die wapen wat neergelê is), maar ook rou oor die verlies van onafhanklikheid (die krans). Aan weerskante van die voetstuk is die wapens van die Republieke in reliëf uitgebeitel. Bokant die festoen staan die enigste woorde op die gedenkteken: "Gewond – maar onoorwonne. Vereeniging 31 Mei 1902."

Die onthulling van die monument is op 10 Oktober 1961 deur doktor H.F. Verwoerd waargeneem. Hy het gesê dat dit nie bedoel is om die Engelssprekendes in Suid-Afrika seer te maak nie; dat daar geen wraaksugtige motiewe agter die oprigting daarvan skuil nie. “Die Vryheidsmonument op Vereeniging”, was sy woorde, “is nie net ’n simbool van die vegter nie. Dit is nie net die simbool van ’n volk uit wie oorwinning kan spruit nie, maar dit moet ’n simbool bly van oorwinning vir elke mens vorentoe.”

Met hierdie gedenkteken is daar vir die eerste keer van meer as een medium gebruik gemaak, naamlik van graniet en roesvry staal. Die beeldhouer het oor die gebruik van roesvry staal verduidelik dat dit ook simbolies is van die nywerheidsontwikkeling van Vereeniging, gebaseer op staal.

Die voetstuk van graniet is 2,95 m hoog. Die basis is 0,5 m hoog en 3,13 x 1,45 m groot. Bo-op die basis is die voetstuk se mate 2,90 x 1,23 m.

Aan doktor Verwoerd is ’n replika van die monument oorhandig. Die replika is ongeveer 550 mm hoog. Honderde van die replikas is later deur die Afrikaanse Volkspelebeweging verkoop en word vandag dikwels by skole en ander instellings opgemerk.

Die Vrede van Vereeniging is een van die sleutelmomente in die geskiedenis van die Afrikaner. Dit het die Boererepublieke se driejarige stryd teen Brittanje om hul onafhanklikheid te behou, finaal beëindig. Verskeie onderhandelings met die Britte gedurende die oorlog om die stryd te staak, het misluk, omdat die Boereleiers aangedring het op die behoud van die Republieke se onafhanklikheid. Die materiële verwoesting van plase en die ontberinge van vroue en kinders in konsentrasiekampe het uiteindelik te veel geword veral vir die Transvaalse Boereleiers, en in April 1902 het hulle op Klerksdorp vergader en ten gunste van vrede met behoud van hul onafhanklikheid besluit. Die Britse onderhandelaars, lord Milner en lord Kitchener, het egter onverbiddelik aangedring op die prysgee van onafhanklikheid. Vanaf 15 Mei het dertig afgevaardigdes van elke republiek op Vereeniging met mekaar beraadslaag en daarna met Kitchener en Milner. Dit het voortgeduur tot 27 Mei, toe die Britse regering uit Londen ’n ultimatum aan die Republieke gestel het: hulle moes ja of nee op die Britse voorstelle antwoord. Die oggend van 31 Mei is dit met 54 stemme teen 6 aanvaar. Dieselfde aand om 23h00 is die vredesverdrag in Melrose-huis, Pretoria, onderteken.



</doc>
<doc id="119745" url="https://af.wikipedia.org/wiki?curid=119745" title="Gastehuis">
Gastehuis

'n Gastehuis is 'n vorm van betaalde losies of verblyf. In sommige dele van die wêreld is 'n gastehuis soortgelyk aan 'n koshuis, bed en ontbyt, of herberg, terwyl in ander dele (soos byvoorbeeld die Karibiese eilande), gastehuise 'n tipe goedkoop hotelverblyf is. Verder kan dit 'n private woning wees wat omskep is vir eksklusiewe gebruik as gaste-akkommodasie. Die eienaar woon gewoonlik in 'n aparte deel van die eiendom, en die gastehuis funksioneer as 'n verblyfbesigheid. 

Hierdie tipe akkommodasie bied groot voordele soos: 

In sommige gebiede van die wêreld, is gastehuise die enigste soort akkommodasie wat beskikbaar is vir besoekers wie nie familie het om by te bly nie. Van die kenmerke wat 'n gastehuis onderskei van 'n hotel of herberg is die gebrek aan voltydse personeel.

Bed en ontbyt en gastehuise in Engeland is in familiebesit, en al die familielede woon op die perseel, maar is gewoonlik nie saans beskikbaar nie. Hotelle hou 'n personeelteenwoordigheid in stand vir 24 uur per dag en 7 dae per week, terwyl 'n gastehuis 'n beperkte personeelteenwoordigheid bied. As gevolg hiervan is aanmelding by 'n gastehuis dikwels slegs op afspraak. 'n Herberg het gewoonlik ook 'n restaurant verbonde daaraan.

Indië het 'n geweldige groei in die gastehuisbesigheid ondervind, veral in Delhi waar vordering in die IT-sektor en die Statebondspele in 2010 twee van die mees invloedryke faktore was. Deesdae het die gastehuissektor soveel verbeter, dat selfs 'n woonhuis wat omskep is in 'n gastehuis, 3 ster-fasiliteite aan sy gaste kan bied.


</doc>
<doc id="119754" url="https://af.wikipedia.org/wiki?curid=119754" title="Hotel">
Hotel

'n Hotel is 'n diensverskaffer met 'n kommersiële oogmerk, waar iemand teen betaling kan oornag of skuiling vind (Latyn "hospitalis" = gasvry).

Byna elk hotel het een- en tweepersoonkamers. Soms kan 'n derde bed voorsien word. 'n Kamer is deesdae byna altyd voorsien van:

Tradisioneel ontvang die gas 'n sleutel van die kamerdeur. Hieraan is 'n ekstragroot sleutelhouer geheg, sodat die gas nie maklik sal vergeet om die sleutel by vertrek in te lewer nie.

By moderne hotelle kry die gas 'n chipkaartjie in plaas van 'n sleutel en so 'n kaartjie word by vertrek outomaties ongeldig, dus is daar geen probleem as die kaartjie nie ingelewer word nie. Dieselfde kaartjie word in die kamer in 'n propskakelaar gesteek om die beligting in die kamer aan te skakel, sodat die gas nie die ligte aan vergeet indien hy die kamer sou verlaat nie.

By 'n selfbedieningshotel (oorsee) kry die gas nie 'n sleutel of chipkaart nie. Hy betaal vir die verblyf by die voordeur met sy kredietkaart. Dan  ontvang hy 'n syferkode waarmee die buitedeur en die kamerdeur oopgemaak kan word.


</doc>
<doc id="119755" url="https://af.wikipedia.org/wiki?curid=119755" title="Isotope van neptunium">
Isotope van neptunium

Neptunium (Np) is ’n kunsmatige chemiese element en ’n standaardmassa kan dus nie bepaal word nie. Dit het geen stabiele isotope nie en word dus as radioaktief geklassifiseer. Die meeste van die 20 isotope het ’n relatief kort halfleeftyd.

In die natuur kom net spoorhoeveelhede neptunium voor; die meeste isotope is sinteties in ’n laboratorium berei. Die eerste sintetiese isotoop was Np, in 1940. Dit is geskep deur U met neutrone te bestook om U te vervaardig, wat toe betaverval ondergaan het tot Np.

Die stabielste neptuniumisotope is Np (met ’n halfleeftyd van 2,14 miljoen jaar), Np (154 000 jaar) en Np (396,1 dae). Alle ander isotope het ’n halfleeftyd van minder as 4,5 dae; die meeste s’n is korter as 50 minute. 



</doc>
<doc id="119756" url="https://af.wikipedia.org/wiki?curid=119756" title="Jacobus Nicolaas Boshoff/Historia Junior">
Jacobus Nicolaas Boshoff/Historia Junior

Jacobus Nicolaas Boshof (1808–1881) was die tweede president van die Republiek van die Oranje-Vrystaat. Dit is opvallend dat hy sy van met een “f” spel. Hierdie verandering in spelling het hy self aangebring terwyl hy president was. Wanneer hy staatsdokumente moes teken, het die ink geklad waar die “ff” se strepies so na aan mekaar was. Daarom het hy een “f” weggelaat en vir die res van sy lewe sy van so gespel. Almal wat dié spelling gebruik, is sy nageslag.

J.N. Boshoff is in 1808 in die Swellendam-distrik, naby die huidige Montagu, gebore. Formele skole was op daardie stadium nog skaars in die Kaapkolonie, maar Boshoff was gelukkig om onder ds. W. Robertson skool te gaan. Hy het ’n deeglike opleiding gekry, sodat hy daarna in Graaff-Reinet as landdrosklerk aangestel is. In 1827 is hy met Adriana Petronella Gertruida van Aswegen getroud; ’n huwelik wat tot met haar dood in 1878 geduur het.

Na ’n besoek aan die Voortrekkers in 1838 is Boshoff uit sy pos ontslaan. Hy is daarna terug na Natal, waar hy ’n lid van die Volksraad geword het. Hy het in daardie pos gebly tot die Volksraad in 1847 beëindig is. Hy het in die Kliprivier-omgewing naby Pietermaritzburg geboer.

In 1855 is Boshoff tot president van die Oranje-Vrystaat verkies. Sy werksaamhede gedurende die vier jaar wat hy die pos beklee het, word in die volgende afdeling bespreek.

In 1859 het Boshof (soos sy van toe gespel is) as Vrystaatse president bedank en hom weer permanent op sy Natalse plaas gevestig. In 1862 is hy tot die Natalse Wetgewende Raad verkies en het die pos tot 1873 beklee. Daarna het hy permanent uit die openbare lewe getree.

Na Boshof se vrou in 1878 oorlede is, het hy in 1880 met Louisa Perry van der Berg getrou. Die huwelik is egter kortgeknip toe hy in 1881 op 73-jarige leeftyd oorlede is. Vir die tyd waarin hy geleef het, was dit ’n hoë ouderdom.

Die meeste Afrikaners in die Kaapkolonie was ongeleerde mense wat net die basiese vaardighede van lees, skryf en reken vir die boerdery en kerklidmaatskap onder die knie gekry het. Amptenare het selde uit die geledere van die boeregemeenskap gekom, omdat die meeste van hulle nie die belangstelling of opleiding daarvoor gehad het nie. Boshoff het ook nie in die regte gestudeer nie, maar het oor genoeg kennis beskik om in die junior posisie van landdrosklerk aangestel te word. Dit sou ’n logiese verloop van sake wees dat hy tot landdros sou vorder.

Die meeste Voortrekkers het uit Graaff-Reinet gekom. Die beweging moes Boshoff se belangstelling geprikkel het, want tydens sy verlof in 1838 het hy besluit om hulle in Natal te besoek. Die owerheid het die Voortrekkers as opstandelinge beskou, wat die binneland ingetrek het om slawerny weer in te stel en ’n wilde, wettelose lewe te lei. Dit is waarskynlik hierdie opvattings wat Boshoff eerstehands wou ondersoek.

Boshoff se indruk van die Voortrekkers was besonder gunstig. Met sy terugkeer na die kolonie het hy ’n aantal verslae geskryf wat in die Grahamstown Journal gepubliseer is – dieselfde koerant waarin die trekleier Piet Retief sy bekende Manifes laat publiseer het. Die owerheid was egter nie met Boshoff se keuse van vakansiebedrywighede beïndruk nie. Met sy terugkeer is hy uit sy pos ontslaan. Vir Boshoff was daar min ander keuse as om hom by die Voortrekkers aan te sluit.

Vroeg in 1838 het die dood van Gerrit Maritz, ’n selfopgeleide regsgeleerde, ’n groot leemte gelaat. Die Voortrekkers wou ’n staat tot stand bring, maar het min mense met die nodige kennis gehad. Boshoff kon daardie leemte vul. Hy is kort na sy aankoms tot die volksraad verkies, waar hy vir die opstel van talle wette en regulasies verantwoordelik was.

Dit word algemeen aanvaar dat hy vir die grondwet van die Republiek Natalia verantwoordelik was. Dié grondwet het nie vir ’n president voorsiening gemaak nie, om te voorkom dat een mens te veel mag kon kry. Die onbedoelde gevolg was dat dit geweldig moeilik was om doeltreffend te regeer.

Boshoff het ook die volksraad se protes teen Britse oorname in 1842 geformuleer. Nie net die Boere self nie, maar ook die Britse owerheid, was daarmee beïndruk. Na Britse oorname het die volksraad tot in 1847 gefunksioneer met Boshoff as prominente lid daarvan.

Intussen is die gebied tussen die Oranje- en Vaalrivier in 1854 deur Brittanje as die Republiek van die Oranje-Vrystaat erken. Tevore was dit die Oranjerivier-soewereiniteit, onder Britse beheer. Voortdurende botsings met die Basotho onder Mosjesj het Brittanje oortuig dat dit te duur sou wees om die gebied te behou. Vir die jong republiek sou dit ook die grootste bedreiging wees. Die eerste president, Josias Hoffman, het volgens sy volksraad die saak besonder swak hanteer. Minder as ’n jaar na sy verkiesing is hy gedwing om te bedank.

Die distrikte Winburg en Potchefstroom was tevore deel van die Republiek van Natalia. Daarom was Boshoff ook aan die Vrystaters bekend. As gevolg van sy bydrae in daardie volksraad, is hy genader om hom in 1855 as Vrystaatse president beskikbaar te stel. Hy het byna 1200 stemme gekry en die tweede kandidaat 180. Daar was altesaam vier kandidate. Drie take het voor Boshof gelê: Hy moes die grondslae van ’n nuwe staat lê, hy moes die kwessie met die Basotho’s oplos en hy moes sy republiek se verhoudings met die ander republiek en die Britse kolonies vestig.

Met die eerste taak was Boshof besonder suksesvol. Met sy vorige ervaring het hy besef dat ’n staat net onafhanklik kon wees as dit doeltreffend regeer kon word. Daarvoor was ’n bekwame staatsdiens noodsaaklik. Al was die Vrystaat ’n arm landjie, kon hy die grondslae daarvoor lê.

Die tweede taak was veel moeiliker. Die Basotho is ’n volk wat tydens die groot uitdelgingsoorloë tot stand gekom het. Hulle hoofman, Mosjesj, het in die Malutiberge gevestig en beskerming aan ander groepe verleen. Hy het hulle tot ’n volk saamgesnoer, maar heeltemal anders as wat Shaka met die Zoeloes gemaak het. Pleks dat dit ’n gesentraliseerde politieke eenheid was waarop die koning sy wil afgedwing het, was dit ’n losse federasie van stamme wat deur diplomasie en wedersydse voordeel bymekaargehou is. Sou die ander stamme voel dat deelname aan Mosjesj se ryk nie tot hulle voordeel was nie, kon hulle maklik besluit om die eenheid te verlaat.

Dit het herhaaldelik gebeur dat Mosjesj ooreenkomste maak, waarvoor sy onderdane nie kans gesien het nie. Dan het hulle die geïgnoreer en Mosjesj was magteloos, sowel as onwillig, om hulle te dwing. Die Boere het min begrip vir hierdie stand van sake gehad.

Mosjesj kon hom doeltreffend teen ekspedisies van die Vrystaatse Boere verdedig, deur in sy bergvesting te skuil. Dié vesting, Thaba Bosigo (Berg van die nag) was net met een voetpad toeganklik. Die paadjie het egter na ’n groot plato gelei, waar dit moontlik was om vee aan te hou en gewasse te plant. Hoewel Basotho’s oor die algemeen nie verkies het om daar te woon nie, was dit ’n gerieflike en veilige skuilplek tydens konflik.

Die nuwe Vrystaatse republiek en die Basotho’s het in sekere dele op dieselfde grond aanspraak gemaak. Dit was veral die Oos-Vrystaatse vlaktes, wes van die Maluti-berge. Met die Groot Trek het die Basotho’s hoofsaaklik in hulle bergskuilings teen die gevaar van Zoeloes, Matabeles en Tlokwas geskuil. Die Voortrekkers het nie besef dat die Basotho’s tradisioneel oor ’n baie groter area versprei was nie en hulle onwetend op Basotho-grond gevestig. Dit was die bron van aanhoudende konflik tussen hierdie twee groepe.

J.N. Boshoff het president van die Vrystaat geword, nadat sy voorganger na minder as ’n maand gedwing is om te bedank. Dit was juis die gevolg van sy swak hantering van die konflik met Basotho’s. Hy het met Mosjesj onderhandel en by twee geleenthede ooreenkomste bereik. By al twee geleenthede was Mosjesj onwillig of nie in staat nie, om sy onderdane daaraan te hou. Daarom het dit ook elke keer tot oorlog gelei. Dit was die Basotho-oorloë van 1856 en 1859. Tydens albei oorloë is die Basotho gevoelige verliese toegedien, maar kon Thaba Bosigo nie inneem nie. Dit het dus onbeslis geëindig.

Die Vrystaatse geskiedenis van stabiliteit sedert 1860 (veral in vergelyking met die ZAR) maak dat ’n mens maklik miskyk hoe ernstig die krisis voor 1860 was. Min mense, Vrystaters en ander, het gedink dat die jong republiek die mas sou opkom. Die meningsverskil was eerder oor wie se steun gevind moes word. Die sterk republikeine, veral in die noordelike distrikte, was sterk ten gunste van aansluiting by die ZAR. In die suidelike distrikte het trekboere, wat niks teen Britse oorheersing gehad het nie, oorheers. Hulle wou by die Kaapkolonie aansluit.

Hoewel Boshof ’n Voortrekker was, het hy meer vertroue in aansluiting by die Kaapkolonie gehad. Hy het met die Britse owerhede daaroor onderhandel, maar dit was nie die soort besluit wat maklik geneem kon word nie. Die Vrystaat is in die eerste plek onafhanklikheid gegee omdat Brittanje sy verantwoordelikhede in die binneland wou beperk. Boshof is gedwing om met MW Pretorius, president van die ZAR, oor vereniging van die republieke te onderhandel. Weens verdeeldheid in Transvaal het dit ook nie gerealiseer nie.

Uiteindelik het Boshof met goewerneur George Grey van die Kaapkolonie ooreenkoms bereik dat die Vrystaat by die Kaapkolonie sou aansluit. Grey moes net wag vir bevestiging uit Brittanje self, wat toe nooit gekom het nie. Inteendeel, Grey is in sterk taal tereggewys vir sy inisiatief in die verband en na Engeland teruggeroep.

Na die ooreenkoms met Grey het Boshof etlike maande verlof geneem en Natal toe gegaan om uit te rus. Dit is waar hy verneem het dat Grey teruggeroep is en self besluit het om die tuig as Vrystaatse president neer te lê. In sy plek is M.W. Pretorius verkies. Dit het gelyk of eenwording tussen die republieke net ’n kwessie van tyd was, aangesien Pretorius president van albei was. Tog het die nie so uitgewerk nie en Pretorius moes kort daarna uit albei poste bedank.

Natal het as Britse kolonie verteenwoordigende regering gekry en Boshof is in 1862 as lid van die wetgewende raad verkies. Sy ervaring, deeglikheid, vermoë om juridies te dink en sin vir doeltreffende regering het hom ’n waardevolle lid van die raad gemaak. Hier het hy tot 1873 gedien in die laaste skof van sy openbare loopbaan.

Buiten etlike strate in Vrystaatse dorpe wat na Boshof vernoem is, is die dorp tussen Bloemfontein en Kimberley die bekendste verering van sy naam. Hy het nie spesifiek met die stigting van die dorp te doen gehad nie, maar het wel ingestem om as beskermheer daarvan op te tree. Daarom is dit na hom vernoem. Die Universiteit van die Vrystaat het vir meer as twintig jaar ’n jaarlikse J.N. Boshof-gedenklesing oor Publieke Administrasie aangebied. Dit was ’n vorm van erkenning vir Boshof se deurslaggewende rol om ’n sterk en verantwoordbare staatsdiens vir die Vrystaat tot stand te bring.

J.N. Boshof is een van die minder bekende name in die Afrikaner se geskiedenis. Sy rol om die Vrystaat ’n sterk en onafhanklike staat te maak, moet nogtans nie misgekyk word nie. Dit is op ’n manier selfs ironies, omdat hy self ten gunste van samewerking met die Britse owerheid was. In daardie opsig is sy loopbaan ’n vae spieëlbeeld van die veel meer suksesvolle bewind van Jan Brand.

</doc>
<doc id="119758" url="https://af.wikipedia.org/wiki?curid=119758" title="Omaha-strand">
Omaha-strand

Omaha-strand was een van die vyf strande wat die Geallieerdes gebruik het op D-dag tydens Operasie Overlord tydens die Tweede Wêreldoorlog op 6 Junie 1944. Dit is die tweede mees westelike van die vyf strande. Amerikaanse troepe het hier aan land gegaan.

Die strand is een van die wêreld se wydste getyvlaktes. Tydens die beplanningsfase in 1943 is Omaha geïdentifiseer as 'n landingplek omrede dit bykans nie op daardie stadium enige verdediging gehad het nie. Selfs 'n maand voor D-dag het intelligensie nog aangedui dat die situasie nog dieselfde was. Daar is verwag dat die Geallieerdes se bomaanval, gevolg deur bombardering van die vloot, die meeste van die Duitse verdedigers uit die weg sou ruim. Wat egter vir hulle gewag het was 85 masjiengeweer-neste, 38 vuurpyle-basisse, 35 bunkers, 18 anti-tenk kanon posisies, agt versterkte kanon-batterye, ses mortier-putte en vier veld-artillerie posisies. Al die posisies was verbind met loopgrawe. Die Duitse soldate wat al die stellings beman het was veterane van die Russiese oosfront.

Die eerste landingskepe het reeds om 06:30 soldate begin aflaai en 27 van die 32 amfibiese tenks het gesink as gevolg van die onstuimige see. Die res is vernietig voor hulle enige bydra tot die landing kon maak. Die lugmag se bombardering het egter hulle teikens gemis met dodelike gevolge. Die eerste golf soldate het 1 uit 18 manskappe verloor. Teen 09:00 het 5 000 soldate reeds geland. Eers teen 11:00 het die Amerikaanse soldate die oorhand begin kry en teen 20:30 was alle Duitse teenstand uitgewis. Teen 22:30 het 30 000 troepe reeds aan land gegaan. Daar het egter 2000 troepe gesneuwel op die dag.

Die ander vier strande is "Juno", "Gold", "Sword" en "Utah".



</doc>
<doc id="119766" url="https://af.wikipedia.org/wiki?curid=119766" title="Engine Alliance GP7000">
Engine Alliance GP7000

Die Engine Alliance GP7000 is'n turbowaaierstralerenjin wat deur Engine Alliance vervaardig word. Dit is een van die kragbronopsies wat beskikbaar is vir die Airbus A380, saam met die Rolls-Royce Trent 900.

Die enjin was oorspronklik bedoel om Boeing Commercial Airplanes se gekanselleerde 747-500X/-600X aan te dryf, maar sedertdien is dit aangewend op die Airbus A380-800 superjumbo. Dit is gebou op 'n 0.72 skaal van die GE90-110B/115B kern en bevat 'n Pratt & Whitney waaier en 'n laedrukstelselontwerp.

Die kompetisie se Rolls-Royce Trent 900 is aangewys as die hoofenjin vir die A3XX in 1996 en is aanvanklik deur byna al die A380-kliënte gekies. Maar die GE/PW-enjin het in 2007 sy deel van die A380-enjinmark tot 47% van die superjumbovloot opgestoot. Hierdie verskil in verkope is in 'n enkele transaksie vermag, toe Emirates Airline in die orde van 55 GP7000-aangedrewe A380-800's bestel het, meer as een kwart van die A380 verkope (soos in September 2007). Emirates was tradisioneel 'n Rolls-Royce kliënt. A380 vliegtuie wat aangedryf word deur die GP7000s sal A380-86X modelnommers dra, omrede 6 die kode is vir die Engine Alliance-enjins.


</doc>
<doc id="119767" url="https://af.wikipedia.org/wiki?curid=119767" title="Motel">
Motel

'n Motel is 'n gebou met aanmekaargeskakelde kamers met die deure wat op 'n parkeerwerf of gemeenskaplike ruimte open. Die rede vir die ontstaan van dié motelle was a.g.v. die lang afstande in die Verenigde State, met die motelle wat gesorg het vir gemakliker reise deur die hele land. Die woord "motel" is 'n kombinasie van motor en hotel.

Die motel het meestal 'n 'I'-, 'L'- of 'U'-struktuur met slaapkamers, 'n kantoor vir die bestuurder en soms nog 'n klein restaurant. Naoorlogse motelle het meestal neonlig-borde.

Die verskil tussen 'n motel en 'n hotel is die anonimiteit, die ligging langs die grootpaaie en die deure aan die buitekant (hotelle het meestal deure in 'n binneportaal). In Europa besit veral die groter vulstasies motelle. Motelle is ook dikwels goedkoper as hotelle. Die absolute anonieme verblyf in die motel dra by tot heelwat ongewenste gaste. Mens kan dink aan kriminele wat die motelle as veilige hawe gebruik, bv. handelaars wat hul onwettige ware hier verkwansel, asook prostitusie en informele seksuele ontmoetings. Die filmindustrie het reeds gretig hierop gesinspeel.

Die eerste motel in Nederland is in 1956 geopen in Rijswijk: Motel Hoornwijck, kort daarna gevolg deur Hotel Maarsbergen, gebou deur Carel Godin die Beaufort.


</doc>
<doc id="119771" url="https://af.wikipedia.org/wiki?curid=119771" title="Danie Theron-monument">
Danie Theron-monument

Die Danie Theron-monument of Danie Theron-gedenksuil is 'n indrukwekkende gedenknaald op Theronskop aan die Gatsrand wat die onverskrokke dade van die baasverkenner van die Anglo-Boereoorlog, Danie Theron gedenk. Die monument staan ongeveer 50 m vanaf die plek waar hy op 5 Oktober 1900 gesneuwel het. Hy is op 9 Mei 1872 op Tulbagh gebore.

Die gedagte aan die oprigting van 'n monument vir Danie Theron het reeds in 1935 by doktor J.J. van Tonder, destydse hoof van die Laerskool Danie Theron ontstaan.

Voortrekkeroffisiere van die Danie Theron-veldkornetskappe het op 16 Augustus 1941 die Danie Theron-monumentkomitee, onder voorsitterskap van doktor Van Tonder, gestig. Die projek is op 16 Mei 1942 deur die Voortrekkerbeweging oorgeneem, hoewel die bestaande komitee behou is met toevoeging van offisiere van die Transvaalse Dagbestuur en die Uniale Uitvoerende Bestuur. Die landswye fondsinsamelingsveldtog het £1 250 (R2 500) opgelewer, terwyl die terrein van ongeveer een hektaar deur die broers Basjan en Manie Wolvaardt, van die plaas Elandsfontein, geskenk is.

Die komitee het die ontwerp van meneer Coenraad Hillebrands, argitek van Krugersdorp, vir die monument aanvaar. Die bouaannemers, L. Fokkens (Edms) Beperk, van Krugersdorp, het op 7 Augustus 1950 met die bouwerk begin. Die werk is teen kosprys onderneem, sodat die totale koste slegs £1 232 (R2 464) beloop het.

Mevrou M. Knightley, suster, en mevrou L. Murray, 'n nasaat, het die monument op 9 September 1950, presies 50 jaar en vier dae na Danie Theron se dood, onthul.

Op 5 September 1900 het Danie Theron alleen met 'n groep verkenners van generaal-majoor A.F. Hart se aanrukkende kolonne gebots. Om die indruk te wek dat die hele Boerekommando die rant beset het, het Theron met sy vuur volgehou. Nadat hy drie Britte gedood en vier gewond het, is hy noodlottig deur 'n liddiet-granaat getref.

Die onthulling het op Saterdag 9 September 1950 plaasgevind. Bykans 1 000 Voortrekkers en honderde belangstellendes, onder wie oud-strydmakkers van Danie Theron, het die plegtigheid bygewoon. Die herontmoeting van Theron se Verkennerskorps (TVK) het vir onvergeetlike oomblikke gesorg.

In die feesrede het doktor T.E. Dönges, minister van Binnelandse Sake, gesê sowel Engels- as Afrikaanssprekende Suid-Afrikaners kan hulde bring aan Danie Theron, wat in sy kort, avontuurlike lewe die eienskappe geopenbaar het wat nodig is vir die bou van 'n nasie. “Vandag nog het ons Danie Theron nodig. Die aard van die stryd kan anders wees, maar die eenvoudige fundamentele deugde – trou, moed, diens en beslistheid – het nie hul krag of waarde verloor nie,” het hy verklaar.

Die monument bestaan uit ’n 19,96 m hoë reghoekige betonsuil met ’n omtrek van 1,37 x 0,76 m. Vas daarteen staan ’n betonkolom, vier-blaar-klawervormig bo-aan, is ingedeel in 50 betonsegmente, elk bykans 360 mm hoog. 'n Sierlike kopervlam wat aan die bopunt van die betonkolom begin, tot bo-op die suil krul en dan 4,88 m verder die lug introon, rond die gedenknaald af. Dit bring die totale hoogte van die struktuur op 24,84 m te staan.

Simbolies is die bouwerk 'n getroue weergawe van die eenvoud, krag, idealisme en vryheidsin van Danie Theron. Die suil is stewig in Afrikaanse bodem veranker en stel sy beginsels en standvastige karakter voor. Die kolom met 50 segmente stel 50 jaarringe voor – simbolies van die 50 jaar wat verloop het tussen sy dood en die onthulling van die monument. Die derde element – die vlam – is simbolies van die vryheidsvlam wat in die siel van Danie Theron gebrand het. Op die onthullingsdag het die kopervlam rooi in die helder sonlig geskitter.

Die sierhekke wat toegang tot die pad na die monument verleen, is deur meneer D. Hunter, van Boksburg, vervaardig. Die ingebruikneming daarvan op 4 September 1954 het saamgeval met die onthulling van ’n brons-gedenkplaat op die plek waar Danie Theron gesneuwel het. Sedertdien het vandale die gedenkplaat verniel en die laaste oorblywende lootjie van die boom waaronder Theron gesterf het, onherstelbaar beskadig. 'n Heronthulling van die nou verchroomde gedenkplaat het op 11 Augustus 1984 op inisiatief van meneer Piet Venter, Voortrekker-streekleier van Vanderbijlpark, plaasgevind.

Aan die voet van die gedenknaald is ’n gedenksteen met die woorde "Ons gedenk – Regiment Danie Theron – 17.7.1955" deur erekolonel Izak Meyer en kommandant N. Badenhorst van dié nuutgestigte eenheid onthul. Op 17 September 1966 het die Voortrekkers 'n gedenkplaat met besonderhede oor die Danie Theron-monument op die terrein aangebring. (Die spelfout “vreiheid” daarop is opvallend!).

Gereelde byeenkomste, soos die tweejaarlikse saamtrekke van die Voortrekkerkommando’s van Suid-, Sentraal- en Wes-Transvaal, vind by die monument plaas. Ingevolge 'n ooreenkoms met die Hoofbestuur in 1981 is die besit van en verantwoordelikheid vir die terrein aan die Transvaalse Voortrekkers oorgedra.

Op Kimberley, naby die hoofkwartier van die Danie Theron-krygskool, tussen gras, klippe en aalwyne, op Die Koppie, staan die twee keer lewensgrootte bronsbeeld van Danie Theron. Dit stel Danie Theron in die tipiese verkennershouding voor – hurkend met die regterknie op die grond, die oë stip voor hom uit, en die geweer voor die lyf soos vir ’n regse skut, en die loop met ’n hoek van meer as 45° na bo. Hy dra hoë rystewels, ’n broek, baadjie en hemp, ’n bandelier oor die linkerskouer, ’n verkykertas op die regterheup en 'n hoed waarvan die rant na regs opslaan.

Simbolies doen die standbeeld 'n beroep op die duisende van die krygskool wat nog daar sal verbygaan, dat die heldemoed, leiersvermoë en offervaardigheid van Danie Theron ’n blywende besieling sal wees ter wille van die vryheid.

Met die tweejarige herdenking van die bestaan van die Danie Theron-krygskool op 1 November 1969, het die toenmalige minister van Verdediging, meneer P.W. Botha, die standbeeld onthul. Die beeldhouer was Charl Engela, van Pretoria. Die beeld is in brons gegiet en vyf en twintig kleiner replikas is vervaardig, wat as eretoekennings deur die krygskool uitgereik word.




</doc>
<doc id="119772" url="https://af.wikipedia.org/wiki?curid=119772" title="Bed-en-ontbyt">
Bed-en-ontbyt

'n Bed-en-ontbyt (algemeen afgekort as B&B) is 'n klein akkommodasie-instelling wat oornagverblyf en ontbyt aan 'n reisiger bied. 'n Bed-en-ontbyt is dikwels 'n privaat woonhuis met tussen vier en elf slaapkamers.

Die frase "bed-en-ontbyt" word ook gebruik om die vlak van spyseniering aan te dui by 'n hotel se kamertarrief, dit is in teenstelling met "slegs-'n-kamer", "halfspyskaart" of "volle etes".

Gewoonlik word die gaste in private slaapkamers met privaatbadkamers gehuisves, of in suitekamers met 'n en-suite-badkamer. Sommige huise het private slaapkamers met 'n badkamer wat met ander gaste gedeel word. Ontbyt word in die slaapkamer, 'n eetkamer, of die gasheer se kombuis bedien.

B&Bs en gastehuise kan as 'n sekondêre bron van inkomste of 'n primêre beroep bedryf word. Dikwels berei die eienaars self die ontbyt voor, en maak ook die kamers skoon, maar sommige bed-en-ontbytplekke huur personeel vir die skoonmaak en kook. Instellings met gehuurde professionele bestuur is ongewoon (in teenstelling met inns of hotelle), maar kan gebeur as die dieselfde eienaar verskeie B&Bs bedryf.


</doc>
<doc id="119774" url="https://af.wikipedia.org/wiki?curid=119774" title="Proletariaat">
Proletariaat

Die proletariaat (uit Latyn ) is 'n term vir die klas loontrekkers in 'n kapitalistiese samelewing wie se enigste betekenisvolle materiële waarde hulle arbeidskrag (hulle vermoë om te werk) is; 'n lid van hierdie klas is 'n proleet.

Die "proletarii" was 'n Romeinse sosiale klas wat min of geen eiendom besit het nie. Die oorsprong van die naam hou vermoedelik verband met die sensus wat elke vyf jaar deur die Romeinse owerheid gehou is om 'n register van burgers en hulle eiendom op te stel. Daardie register is gebruik om hulle militêre verpligtinge en voorregte te bepaal. Burgers met eiendom ter waarde van 11 000 "asse" of minder, wat onder die laagste sensus vir militêre diens was, se kinders—"proles" (van Latyn "prōlēs", "nageslag")—is in plaas van hulle eiendom gelys; vandaar die naam "proletarius", "die een wat 'n nageslag produseer". Die enigste bydrae van 'n "proletarius" tot die Romeinse gemeenskap was sy vermoë om kinders groot te maak, die toekomstige Romeinse burgers wat die nuwe gebiede kon koloniseer wat deur die Romeinse Republiek en later deur die Romeinse Ryk verower is. Burgers sonder enige noemenswaardige eiendom, is "capite censi" genoem aangesien hulle "persone was wat nie op grond van hulle eiendom geregistreer is nie... maar bloot op grond van hulle bestaan as lewende individue, hoofsaaklik as koppe ("caput") van 'n gesin."

Alhoewel die "proletarii" by een van die vyf ondersteunende "centuriae" van die Comitia Centuriata ingesluit was, is hulle grotendeels van hulle stemreg ontneem, hoofsaaklik op grond van hulle lae sosiale status wat veroorsaak is deur hulle gebrek aan "selfs die minimum eiendom wat vir die laagste klas vereis is" en 'n klassegebaseerde hiërargie van die "Comitia Centuriata". Die latere Romeinse historici, soos Livy, het verstaan dat die "Comitia Centuriata" een van drie vorms van die volksraad van vroeë Rome was wat uit "centuriae" bestaan het - stemeenhede waarvan die lede 'n sosiale klas verteenwoordig het wat op die waarde van hulle eiendom gebaseer is. Hierdie raad, wat gewoonlik op die Campus Martius vergader het om openbare beleidskwessies te bespreek, is ook gebruik vir die toewysing van militêre pligte wat van Romeinse burgers vereis is. Een rekonstruksie van die "Comitia Centuriata" toon 18 centuriae se ruiters, en 170 centuriae se voetsoldate wat volgens rykdom in vyf klasse verdeel is, sowel as 5 centuriae se ondersteuningspersoneel wat adsidui genoem is. Die hoogste klas voetsoldate het wapenrustings gedra en was ten volle gewapen; die tweede en derde klasse het wapenrustings en wapens gehad, maar min en minder; die vierde klas slegs spiese; die vyfde slingervelle. Wanneer daar gestem is, was die kavallerie en eerste klas voetsoldate se stemme genoeg om oor 'n saak te besluit; aangesien die stemmery by die hoogste klasse begin het, kon daar 'n beslissing wees voordat die laer klasse gestem het. In die laaste eeue van die Romeinse Republiek (509-44 v.C.) het die "Comitia Centuriata" as politieke instelling sy krag verloor, met die gevolg dat die reeds nietige politieke mag wat die "proletarii" in die Romeinse samelewing gehad het, verder geknou is.

Ná 'n reeks oorloë wat die Romeinse Republiek na afloop van die Tweede Puniese Oorlog gevoer het (218–201 v.C.), soos die Jugurthynse Oorlog en konflikte in Masedonië en Asië, het die afname in die hoeveelheid Romeinse familieboere bygedra tot die tekort aan mense wie se eiendom hulle vir militêre diens aan Rome geskik gemaak het. Die gevolg van die Mariaanse hervormings wat in 107 v.C. deur die Romeinse generaal Gaius Marius (157–86) ingevoer is, was dat die "proletarii" die ruggraat van die Romeinse Weermag geword het.

Karl Marx, wat Romeinse reg aan die Universiteit van Berlyn studeer het, het die term "proletariaat" in sy sosiopolitiese Marxisme-teorie gebruik om 'n werkersklas te beskryf wat nie deur privaatbesit aangetas was nie, en wat 'n revolusionêre aksie kon uitvoer om kapitalisme tot 'n val te bring ten einde 'n klaslose samelewing daar te stel.

In Marxisme verwys die term "proletariaat "na" "die sosiale klas wat nie oor eienaarskap of produksiemiddele beskik nie en wat slegs 'n bestaan kan maak deur hulle arbeidskrag vir 'n loon of salaris te verkoop. Alhoewel prolete hoofsaaklik loonarbeiders is, word diegene wat salarisse verdien, soms die "salariaat "genoem. Vir Marx kon loonarbeid egter behels dat daar eerder 'n salaris as 'n loon "per se" verdien word. Volgens Marxisme bestaan daar 'n konflik tussen die proletariaat en bourgeoisie (kapitalistiese klas), aangesien arbeiders outomaties wil hê dat hulle lone so hoog moontlik moet wees terwyl eienaars en hulle verteenwoordigers die lone (koste) so laag moontlik wil hou.

Volgens Marxisme is daar nie 'n duidelike grens tussen die proletariaat en sommige lae van die petite bourgeoisie en die lumpenproletariat nie. Die petite bourgeoisie se inkomste berus hoofsaaklik op selfwerksaamheid (self-employment) en hulle inkomste is dié van 'n loonarbeider of selfs laer. Die Lumpenproletariat was gewoonlik onwettig in diens geneem. Tussenposte was 'n moontlikheid, waar loonarbeid vir 'n werkgewer met selfwerksaamheid gekombineer word. Vir Marx was daar 'n duidelike onderskeid tussen die proletariaat as salariswerkers, wat hy as 'n progressiewe klas beskou het, en die Lumpenproletariat, "flenter-proletariaat", die armstes en uitgeworpenes van die samelewings, soos bedelaars, bedrieërs, straatsvermakers, kriminele en prostitute, wat hy as 'n ontaarde klas beskou het. Sosialistiese partye is dikwels onseker of hulle al die laer klasse moet organiseer en verteenwoordig, of slegs die loonverdienende proletariaat.

Volgens Marxisme is kapitalisme 'n stelsel wat op die bourgeoisie se uitbuiting van die proletariaat gebaseer is. Hierdie uitbuiting geskied soos volg: die werkers, wat oor geen produksiemiddele beskik nie, moet van ander partye se produksiemiddele gebruik maak ten einde te produseer en 'n bestaan te maak. In plaas daarvan dat hulle daardie produksiemiddele huur, word hulle self gehuur en werk hulle vir kapitaliste deur produkte of dienste te lewer. Hierdie produkte of dienste word dan die kapitalis se eiendom wat dit op die mark verkoop.

Een gedeelte van die gegenereerde inkomste word gebruik om die werkers lone te betaal (veranderlike koste), 'n tweede gedeelte om die produksiemiddele te vervang (konstante koste) terwyl die derde gedeelte, die surpluswaarde, verdeel word tussen die kapitalis se privaatontvangste (wins) en die geld wat gebruik word om huur, belasting ens. te betaal. Surpluswaarde is die verskil tussen die geld wat die proletariaat deur hulle arbeid inbring, en die geld wat hulle gebruik om te oorleef en om die kapitalistiese maatskappye van arbeid te voorsien. 'n Gedeelte van die surpluswaarde word gebruik om die produksiemiddele te herstel of te vermeerder, hetsy in kwantiteit of kwaliteit (menende, dit word in kapitaal verander) en word gekapitaliseerde surpluswaarde genoem. Dit wat oorbly, word deur die kapitalistiese klas verbruik.

Die verbruiksartikels wat die proletariaat vervaardig en die kapitaliste verkoop, word vir die hoeveelheid arbeid wat daarin beliggaam word, gewaardeer. Dieselfde geld vir die werkers se arbeidskrag self: dit word nie vir die inkomste wat dit lewer, gewaardeer nie, maar vir die hoeveelheid arbeid wat nodig is om dit te produseer en reproduseer. Die kapitaliste verdien dus 'n inkomste uit die arbeid van hulle werknemers, nie as 'n funksie van hulle persoonlike bydrae tot die produktiewe proses nie (wat nul kan wees), maar as 'n funksie van die geregtelike verhouding van eiendom tot die produksiemiddele. Marxiste redeneer dat nuwe rykdom deur arbeid geskep word waar daar met natuurlike hulpbronne gewerk word.

Volgens Marx was dit die proletariaat se doel om die kapitalistiese stelsel met die diktatorskap van die proletariaat te vervang deur die sosiale verhoudings waardeur die klassestelsel ondersteun word, af te skaf en dan 'n kommunistiese samelewing te ontwikkel waarin "die vrye ontwikkeling van elkeen die voorwaarde vir die vrye ontwikkeling van almal is".

Proletariaanse neiging verwys na 'n tendens in gevorderde geïndustrialiseerde samelewings waarvolgens alles onvermydelik proletaries of algemeen word. Hierdie tendens word toegeskryf aan massaproduksie, massaverkope, massakommunikasie en massa-onderwys. Voorbeelde behels topverkoperlyste, rolprente en musiek wat tot die massas en winkelsentrums moet spreek.


</doc>
<doc id="119775" url="https://af.wikipedia.org/wiki?curid=119775" title="Šiprage">
Šiprage

Šiprage (Serwies: Шипраге) is 'n plaaslike gemeenskap in Bosnië en Herzegowina in die deelstaat Republika Srpska, munisipaliteit Kotor Varoš (Banja Luka).

Tydens die oorlog in Bosnië (1992-1995) was een van die aanhouding kampe vir nie-Serwiërs bevolking (Bosniake en ander) in die polisiekantoor Šiprage.



</doc>
<doc id="119776" url="https://af.wikipedia.org/wiki?curid=119776" title="Jeff Masemola">
Jeff Masemola

Jeff Masemola (ook bekend as "The Tiger of Azania" en "Bra Jeff") is op 12 Desember 1931 in Bon Accord naby Pretoria gebore, en het in Atteridgeville grootgeword. In 1958 sluit hy by die ANC-jeugliga aan, en in 1959 sluit hy by die Pan Africanist Congress of Azania (PAC) aan as een van die stigterslede.

Masemola was in 1963 die eerste persoon wat onder apartheid lewenslank tronk toe gestuur is na Robbeneiland, nadat hy en 14 ander PAC-aktiviste aangekla is, en skuldig bevind is aan sameswering om sabotasie te pleeg. Hy word beskou as die langsdienende politieke gevangene in die moderne geskiedenis, nadat hy 26 jaar op Robbeneiland en ander gevangenisse deurgebring het, en is op 10 Oktober 1989 vrygelaat

Masemole is op 17 April 1990 in 'n motorongeluk oorlede, ses maande ná sy vrylating uit die tronk. Die vragmotor wat betrokke was in die ongeluk het van die ongelukstoneel verdwyn en is nooit opgespoor nie.

Jeff Masemola-straat (voorheen bekend as Jacob Maré-straat) in Pretoria is in 2012 na hom genoem.


</doc>
<doc id="119777" url="https://af.wikipedia.org/wiki?curid=119777" title="Florence Ribeiro">
Florence Ribeiro

Florence Ribeiro (née Mathe) is op 3 November 1933 gebore. Haar vader, Henry Mathe was 'n mynwerker, en haar moeder, Kate, 'n huishulp. Sy bekom haar onderwysdiploma in 1953, maar verlaat die onderwysprofessie in 1957, toe sy met Fabian Ribeiro, 'n mediese student, getroud is, om 'n sakevrou te word. Sy open 'n slaghuis en begin haar B.Com.-graad aan die Universiteit van Suid-Afrika (Unisa). Sy kon nooit haar graad voltooi nie, omdat sy haar vier kinders, drie seuns en 'n dogter, moes grootmaak, en konsentreer op haar besigheid. Die politieke aktivis, Robert Sobukwe, wat met haar suster getroud was, het bygedra tot haar bewuswording van die ongeregtigheid van apartheid. 

Ribeiro en haar man het in Mamelodi gewoon, en het baie inligting oor die gruweldade van die apartheidsregering ontbloot. In Mamelodi help hulle om die slagoffers van apartheid te beskerm, en bied ook finansiële bystand aan behoeftige leerlinge. Hulle verbintenis tot geregtigheid het hulle egter duur te staan gekom toe hulle huis in 1986 afgebrand is. Na verskeie pogings op hul lewens tussen 1985 en 1986, is die egpaar tragies doodgeskiet in hul huis op 1 Desember 1986.

In 1997 het die die Waarheid-en-versoeningskommissie (WVK) bevind dat hulle dood 'n sluipmoordaanval was deur agente van die SAW. Amnestie is in 1999 deur die WVK amnestiekomitee toegeken aan die sluipmoordenaars. 

Florence Ribeiro-weg (voorheen bekend as Koningin Wilhelmina-weg) in Pretoria is in 2012 na haar genoem.

Die "Dr Fabian and Florence Ribeiro Treatment Centre" in Cullinan is na die Ribeiro-egpaar genoem.


</doc>
<doc id="119779" url="https://af.wikipedia.org/wiki?curid=119779" title="Otto von Habsburg">
Otto von Habsburg

Otto von Habsburg, in Oostenryk amptelik Otto Habsburg-Lothringen, meestal kort Otto Habsburg genoem (* 20 November 1912 in Reichenau an der Rax; † 4 Julie 2011 in Pöcking, Beiere), was die oudste seun van die laaste keiser van Oostenryk-Hongarye, Karel I, asook 'n skrywer, publisis en politikus in die Vrystaat Beiere se Christelik-Sosiale Unie (CSU). Vir dié party is hy ook as lid van die Europese Parlement verkies.

Hy was 'n burger van Oostenryk, Duitsland en Hongarye asook, volgens sy eie bewering, Kroasië.

Tussen 1916 en 1918 was Otto von Habsburg die kroonprins van Oostenryk-Hongarye. Met al sy voorname en adellike titels is hy destyds "Seine Kaiserliche und Königliche Hoheit Franz Joseph Otto Robert Maria Anton Karl Max Heinrich Sixtus Xaver Felix Renatus Ludwig Gaetan Pius Ignatius, Kaiserlicher Prinz, Erzherzog von Österreich, Königlicher Prinz von Ungarn" genoem. Vanaf 20 November 1930 tot 1 Januarie 2007 was hy die hoof van die adellike families Habsburg-Lotaringe. Hy is in dié amp opgevolg deur sy seun Karl Habsburg-Lothringen (* 1961).

Vanaf die middel van die 1930's het Otto von Habsburg hom binne die Paneuropese Unie – en aanvanklik binne 'n Christelik-monargistiese konteks – vir die vereniging van Europa uitgespreek. Hy was 'n vasbeslote teenstander van Adolf Hitler en sy Nasionaal-Sosialistiese ideologie asook van kommunisme. In 'n doodberig is opgemerk: "In die politiek […] het hy homself as 'n 'werktuig van God' beskou.


</doc>
<doc id="119784" url="https://af.wikipedia.org/wiki?curid=119784" title="Stuart Cloete">
Stuart Cloete

Stuart Cloete (1897–1976) was 'n Suid-Afrikaanse skrywer van romans, essays, biografieë en kortverhale. Sy eerste roman, "Turning Wheels" (1937), was ’n topverkoper, maar is in Suid-Afrika verbied weens die omstrede kommentaar op die Groot Trek daarin. Die meeste van sy 14 romans, asook sy kortverhale, het historiese temas. Hy is veral bekend vir sy vertelling oor die Anglo-Boereoorlog, "Rags of Glory".

Edward Fairly Stuart Graham Cloete op 23 Julie 1897 te Parys in Frankryk gebore. Hy het die meeste van sy volwasse lewe op die dorp Hermanus in Kaapland deurgebring.

Cloete was een van die pioniers van die nou omvangryke literêre subgenre oor die nadraai van kernoorlog. Sy 1947-novelle "The Blast" is geskryf as 'n dagboek van 'n oorlewende wat in die ruïnes van New York woon (gepubliseer in "6 Great Short Novels of Science Fiction", ed. Groff Conklin, 1954).

Hy is op 19 Maart 1976 in Kaapstad oorlede. Cloete was met Tiny Cloete getroud. Sy oorleef hom en sterf in Augustus 1993. Hulle het nie enige kinders gehad nie.






</doc>
<doc id="119785" url="https://af.wikipedia.org/wiki?curid=119785" title="Hypsagonus">
Hypsagonus

Hypsagonus is 'n genus van die familie "Agonidae" en is inheems aan die noordelike Stille Oseaan.

Daar is tans twee erkende spesies in hierdie genus:


</doc>
<doc id="119786" url="https://af.wikipedia.org/wiki?curid=119786" title="Platynse Oorloë">
Platynse Oorloë

Die Platynse Oorloë is 'n term wat gebruik word deur die Brasiliaanse geskiedskrywing om te verwys na 'n reeks van diplomatieke en militêre konflikte tydens die 19de eeu tussen die Keiserryk van Brasilië en die naburige lande aan die oewers van die Río de la Plata.

Hierdie konflikte het in 1816 begin omdat die Prins-Regent Johannes VI van Portugal beoog het om die huidige Uruguay te annekseer.

Die belangrikste oorloë in hierdie tydperk sluit in:


</doc>
<doc id="119789" url="https://af.wikipedia.org/wiki?curid=119789" title="Le Landin">
Le Landin

Le Landin is 'n Franse dorp in die département Eure (région Normandië), wes van Rouen, met sowat 200 inwoners (2014).

Die dorp is geleë in die Roumois, op die linkeroewer van die Seinerivier naby die begin van die meander van Brotonne geleë, in 'n valleitjie wat toegang tot die rivier bied. Dit word deur die Brotonne-bos begrens wat in die departement Seine-Maritime geleë is.

Die dorp word as "Lendinc" vir die eerste keer in 1281 genoem. Dit is moontlik Oud-Engels ("landing") of Oud-Noors ("lending") en beteken landing. Le Landin bied inderdaad ook vandag deur die Rue de la Foulerie toegang tot die Seine.


</doc>
<doc id="119790" url="https://af.wikipedia.org/wiki?curid=119790" title="Duduzile Manana">
Duduzile Manana

Duduzile Manana is 'n lid van die Nasionale Vergadering van Suid-Afrika vir die African National Congress.

Sy is van die Driekoppies Malelane-distrik in Mpumalanga en is sedert 1994 amptelik lid van die ANC. Sy is in 2014 verkies as lid van die parlement.

Op 14 Maart 2017 vra sy tydens 'n parlementêre debat vir die lewendige begrawing van wit Suid-Afrikaanse boere. Suid-Afrikaanse parlementariërs geniet immuniteit vir hul uitsprake tydens parlementêre sittings, en kan dus nie vervolg word nie.



</doc>
<doc id="119791" url="https://af.wikipedia.org/wiki?curid=119791" title="Neptunium">
Neptunium

Neptunium is 'n chemiese element met simbool Np en atoomgetal 93. Dit is n silwerkleurige aktinied.

Neptunium is in 1940 deur Edwin McMillan en Philip Abelson in die laboratorium van die Universiteit van Kalifornië – Berkeley ontdek. Deur uraankerne te bombardeer met neutrone het uiteindlik Np ontstaan. Die was die eerste transurane element wat gesintetiseer is.

Die nuwe element is na die planeet Neptunus genoem, omdat dit die eerste element is wat volg na uraan wat na die planeet Uranus genoem is.
Op aarde kan dit net in baie klein hoeveelhede in uraanerts voorkom as gevolg van transmutasie. Dit ontstaan as byproduk in die vervaardiging van plutonium en hierdie proses in die element se belangrikste bron.

Die aantal tegniese aanwendings van dié element is beperk. Dit kan in apparate gebruik word wat neutrone waarneem. In 2002 het navorsers in Berkeley Universiteit 'n kritieke massa van die element vervaardig.

Neptunium is 'n taamlik reaktiewe metaal en het drie kristalstrukture. Die ortorombiese alfavorm is stabiel tot 280 °C. Die tetragonale betavorm word tussen 280 en 577 °C aangetref en gaan by hoër temperature in die kubiese gammavorm oor.

Navorsing van Duitse wetenskaplikes het in 1984 getoon dat neptunium-239 in been kan ingebou word, waar dit verval na plutonium-239. Hierdeur kan dalk beenkanker veroorsaak word.



</doc>
<doc id="119808" url="https://af.wikipedia.org/wiki?curid=119808" title="Dierewelsyn">
Dierewelsyn

Dierewelsyn is die welstand van diere in die algemeen. Die standaarde van "goeie" dierewelsyn wissel aansienlik in verskillende kontekste. Hierdie standaarde is onder konstante hersiening en word gedebatteer, geskep en hersien deur dierewelsynsgroepe, wetgewers en akademici wêreldwyd. Dierewelsynswetenskap gebruik verskeie maatreëls, soos hoë ouderdom, siekte, immuunonderdrukking, gedrag, fisiologie, en voortplanting, maar daar is 'n debat oor watter van hierdie aanwysers die beste inligting verskaf .

Kommer oor die welsyn van diere is dikwels gebaseer op die oortuiging dat nie-menslike diere ook gevoel het en dat oorweging gegee moet word aan hulle welstand en/of lyding, veral wanneer hulle in die sorg is van die mens. Hierdie probleme sluit in hoe diere geslag word vir kos, hoe hulle gebruik word in wetenskaplike navorsing, hoe hulle aangehou word (as troeteldiere, in dieretuine, plase, sirkusse, ens.), en hoe menslike aktiwiteite die welsyn en oorlewing van wilde spesies beïnvloed.

Dierewelsyn was 'n bron van kommer vir sommige antieke beskawings, maar het in die 19de-eeu in Groot-Brittanje begin om 'n groter plek in Westerse openbare beleid in te neem. In die 21ste eeu is dit 'n belangrike fokus van die wetenskap, etiek, en dierewelsynsorganisasies.

Daar is twee vorme van kritiek oor die konsep van dierewelsyn, komende van lynreg teenoorgestelde posisies. Een uitkyk, wat eeue terug dateer, beweer dat diere nie bewus is nie en dus nie in staat is om swak (of goeie) welsyn te ervaar nie. Hierdie, eens dominante, argument is in stryd met die oorheersende siening van moderne neurowetenskaplikes, wat nou oor die algemeen beweer dat diere bewus is, ondanks filosofiese probleme met die definisie van bewussyn, selfs in die mens. Sommige hou steeds daarby dat bewussyn 'n filosofiese vraag is wat miskien nooit wetenskaplik opgelos sal word nie.

Die ander siening is gebaseer op die posisie oor diereregte, nl. dat diere nie beskou moet word as eiendom nie en dat enige gebruik van diere deur die mens onaanvaarbaar is. Gevolglik redeneer sommige diereregtevoorstanders dat die persepsie van beter welsyn vir diere voortgesette en verhoogde uitbuiting van diere fasiliteer. Sommige owerhede behandel daarom dierewelsyn en diereregte as twee teenoorgestelde posisies. Ander sien die verhoogde kommer oor die welsyn van diere as toenemende stappe in die rigting van diereregte. Die mees algemene posisie in die Westerse wêreld is 'n praktiese middeweg; die posisie dat dit moreel aanvaarbaar is vir mense om nie-menslike diere te gebruik, op voorwaarde dat die nadelige uitwerking op die welsyn van die diere tot die minimum beperk word.

Daar is baie verskillende benaderings tot die beskrywing en definisie van dierewelsyn.

Die verskaffing van goeie welsyn vir diere word soms gedefinieer deur 'n lys van positiewe omstandighede wat voorsien moet word vir die dier. Hierdie benadering is geneem deur die Vyf Vryhede en die drie beginsels van professor John Webster.

Die Vyf Vryhede is:


John Webster definieer die welsyn van diere deur drie positiewe toestande te bepleit:
Om 'n natuurlike bestaan te voer, om fiks en gesond te wees, en om gelukkig te wees.

In die verlede is die welsyn van plaasdiere hoofsaaklik gesien in terme van die vraag of die dier goed produseer. Die argument was dat 'n dier in swak omstandighede nie goed sou produseer nie. Die feit is egter dat baie plaasdiere hoogs produktief bly ten spyte van omstandighede waar goeie welsyn definitief in die gedrang kom, bv. henne in batteryhokke.

Ander in die veld, soos professor Ian Duncan en professor Marian Dawkins fokus meer op die gevoelens van die dier. Hierdie benadering dui op die geloof dat diere beskou moet word as lewende wesens. Duncan skryf dat die welsyn van diere te doen het met die gevoelens wat deur hulle ervaar word: die afwesigheid van sterk negatiewe gevoelens, gewoonlik genoem lyding, en (waarskynlik) die teenwoordigheid van positiewe gevoelens, gewoonlik genoem plesier. In enige assessering van die welsyn van die dier, is dit hierdie gevoelens wat geassesseer behoort te word. Dawkins het geskryf dat daar nie hare gekloof moet word nie; die welsyn van diere behels hulle subjektiewe gevoelens.

Yew-Kwang Ng definieer dierewelsyn in terme van ekonomiese welsyn. Hy sê dat welsynsbiologie die studie is van lewende dinge en hul omgewing met betrekking tot hul welsyn (gedefinieer as geluk of genot minus lyding). Ten spyte van probleme met die vasstelling en meet van welsyn en die relevansie tot normatiewe kwessies, is die welsyn van die biologie 'n positiewe wetenskap.

In die "Saunders Comprehensive Veterinary Dictionary "word die welsyn van diere gedefinieer as die vermyding van mishandeling en uitbuiting van diere deur die mens deur volgehoue toepaslike standaarde vir akkommodasie, voeding en algemene versorging; die voorkoming en behandeling van siektes en die versekering van vryheid van teistering en onnodige ongemak en pyn.

Die "American Veterinary Medical Association (AVMA)" definieer dierewelsyn as: 'n Dier se welstand is goed (indien gestaaf deur wetenskaplike bewyse) as dit gesond is, gemaklik, goed gevoed en veilig; dit natuurlike gedrag kan openbaar en nie swaarkry in swak toestande van pyn, vrees en spanning nie.  Hulle hou agt beginsels voor vir die ontwikkeling en evaluering van beleidsaspekte vir dierewelsyn:

Die "Terrestrial Animal Health Code" van die "World Organisation for Animal Health" definieer dierewelstand as "die manier wat 'n dier die omstandighede hanteer waarin dit leef.” 'n Dier is in 'n goeie staat van welsyn as (soos aangedui deur die wetenskaplike bewyse) dit gesond is, gemaklik, goed gevoed, veilig, in staat is om ingebore gedrag uit te druk, en as dit nie ly in onaanvaarbare toestande soos pyn, vrees en nood nie. Goeie welsyn van diere vereis siektevoorkoming en veeartsenykundige behandeling, toepaslike skuiling, bestuur, voeding, en die menslike hantering by doodmaak en slag. Die welsyn van diere verwys na die toestand van die dier; die behandeling wat 'n dier ontvang word gedek deur ander terme soos dieresorg, veeteelt en menslike behandeling.

Professor Donald Broom definieer die welsyn van 'n dier as "die gesteldheid van die dier met betrekking tot sy pogings om om te gaan met sy omgewing.” Hierdie toestand sluit in wat en hoeveel hy moet doen om dit te hanteer en tot watter mate hy daarin slaag of nie slaag nie, asook die gepaardgaande gevoelens. Hy beweer dat die welsyn sal wissel oor 'n kontinuum van baie goed tot baie swak en studies van die welsyn sal die effektiefste wees as 'n wye verskeidenheid van maatreëls gebruik word. John Webster het hierdie omskrywing gekritiseer vir "geen poging om te sê wat is goeie of wat is slegte welsyn nie.


</doc>
<doc id="119810" url="https://af.wikipedia.org/wiki?curid=119810" title="Isotope van uraan">
Isotope van uraan

Uraan (U) is ’n radioaktiewe chemiese element wat natuurlik voorkom. Dit het geen stabiele isotope nie, maar twee primordiale of oerisotope ( en ) wat ’n lang halfleeftyd het en in aansienlike hoeveelhede in die aardkors aangetref word, saam met die vervalproduk . Die relatiewe atoommassa van natuurlike uraan is 238,02891(3). Ander isotope, soos , is al in kweekreaktors geskep.

Natuurlike uraan het drie belangrike isotope: (99,2739–99,2752% natuurlike voorkoms), (0,7198–0,7202%) en (0,0050–0,0059%). Al drie is radioaktief en skep radio-isotope; die mees stabiele een is , met ’n halfleeftyd van 4,4683 jaar (amper so lank as wat die Aarde oud is).

Die isotoop is belangrik vir beide kernreaktors en kernwapens omdat dit die enigste isotoop in die natuur is wat redelik volop voorkom en splytbaar is (deur termiese neutrone opgebreek kan word). Die isotoop is ook belangrik omdat dit neutrone absorbeer en ’n radioaktiewe isotoop skep wat eindelik verval in die isotoop , wat ook splytbaar is.


</doc>
<doc id="119811" url="https://af.wikipedia.org/wiki?curid=119811" title="Isotope van protaktinium">
Isotope van protaktinium

Protaktinium (Pa) het geen stabiele isotope nie. Drie kom natuurlik voor; die relatiewe atoommassa is 231,03588(2).

Altesaam 29 radio-isotope van protaktinium is bekend; die mees stabieles is , met ’n halfleeftyd van 32 760 jaar, (26,967 dae) en (17,4 dae). Al die oorblywende radioaktiewe isotope het ’n halfleeftyd van minder as 1,6 dae – die meeste minder as 1,8 sekonde. Die element het ook drie metatoestande, (t 1,15 millisekonde), (t 420 nanosekondes) en (t 1,17 minute).

Die enigste natuurlike isotope is , wat as ’n tussentydse vervalproduk van voorkom, en , wat albei as tussentydse vervalprodukte van voorkom. Feitlik alle natuurlike protaktinium is .


</doc>
<doc id="119812" url="https://af.wikipedia.org/wiki?curid=119812" title="Honda CBR1000RR">
Honda CBR1000RR

Die CBR1000RR, wat in sommige lande bekend staan as die Fireblade, is 'n 999 cc (61,0 kubieke duim) vloeistofverkoelde inlynviersilinder sportfiets, wat deur Honda in 2004 vrygestel is as die 7de geslag van die CBR-reeks van motorfietse wat begin het met die CBR900RR in 1992.

Die Honda CBR1000RR is deur dieselfde span ontwikkel wat agter die MotoGP-reeks sit. Baie van die nuwe tegnologie wat in die Honda CBR600RR ('n direkte afstammeling van die RC211V) bekendgestel is, word gebruik in die nuwe CBR1000RR, soos 'n lang swaaiarm, Unit Pro-Link agtersuspensie, en 'n dubbelstadiumbrandstofinspuitstelsel (DSFI).

Die sewende geslag-RR, die Honda CBR1000RR, is die opvolger van die 2002-03 CBR954RR. Die kompakte 998 cc inlynvier was 'n nuwe ontwerp, met verskillende boor- en slagafmetings, ren-geïnspireerde kassettipe sesspoedratkas, nuwe ECU-beheerde luginlaatstelsel, dubbelstadiumbrandstofinspuiting, en 'n regopper uitlaat met 'n nuwe rekenaarbeheerde vleuelklep.


</doc>
<doc id="119813" url="https://af.wikipedia.org/wiki?curid=119813" title="Honda CBR900RR">
Honda CBR900RR

Die Honda CBR900RR, ook bekend as die Fireblade in sommige lande, is 'n 900 cc sportfiets, deel van die CBR-reeks deur Honda bekendgestel in 1992. Dit was die eerste van 'n reeks van groot-verplasing Honda-modelle met die RR-agtervoegsel. Die ontwikkeling van die eerste generasie CBR900RR was gelei deur Tadao Baba.

Die eerste generasie CBR900RR is in 1992 met 'n 893 cc inlynviersilinderenjin. Dit stel 'n presedent vir ligte gewig in die superfietsklas. Die CBR900RR is gebaseer op 'n gevorderde navorsingsmodel bekend binne Honda as die "CBR750RR". Met die doel van gelykstaande aan die versnelling van die mededingers se vlagskipsportfietse, het Honda die slag van sy inlyn-4-silinder 750cc enjin en daarmee ook die die verplasing tot 893cc verhoog. Ter aanvulling van sy kragprestasie is die fiets se massa van net 185 kg, asafstand van 1,405 mm en 'n bakwerk byna identies aan die gevorderde navorsingsmodel.


</doc>
<doc id="119814" url="https://af.wikipedia.org/wiki?curid=119814" title="Eerste Alternatiewe Afrikaanse Rockkonsert">
Eerste Alternatiewe Afrikaanse Rockkonsert

Die Eerste Alternatiewe Afrikaanse Rockkonsert was 'n musiekkonsert wat op 25 Maart 1988 in die Pool Club in Johannesburg gehou is. Die konsert is deur Dagga-Dirk Uys (deesdae bekend as Dirk Ace) en Boogie Gottschalk van "Shifty Records" gereël, en word beskou as die begin van die Alternatiewe Afrikaanse Musiekbeweging.

Die kunstenaars wat opgetree het was André Letoit (deesdae bekend as Koos Kombuis) en Johannes Kerkorrel en die Gereformeerde Blues Band, Bernoldus Niemand en sy groep, Die Swart Gevaar, asook groepe soos The Genuines, Koos en Die Kêrels. Dit was Bernoldus Niemand se eerste lewendige optrede. Die konsert is deur nagenoeg 900 mense bygewoon.

Die konsert sou aanvanklik by die Yeoville Ontspannings-sentrum, wat aan die Johannesburgse Stadsraad behoort het, plaasvind, maar toe die stadsraad 'n paar dae voor die konsert te kenne gee dat swartmense nie by die lokaal welkom sou wees nie, is dit verskuif na die Pool Club in Von Wiellighstraat. "The Cape Times" (1 Julie 1988) het die konsert beskryf as "a (sic) unprecedented orgy of Afrikaner anarchy".



</doc>
<doc id="119817" url="https://af.wikipedia.org/wiki?curid=119817" title="Pletbaarheid">
Pletbaarheid

Pletbaarheid of smeebaarheid is 'n belangrike fisiese eienskap, veral van metale. Dit is die vermoë om onder kompressiewe druk vervorm te word in dun velle. Dit is die teenoorgestelde eienskap van rekbaarheid wat vervorming onder trekkrag inhou. Metale wat uiters pletbaar is hoef nie ook uiters rekbaar te wees nie. Koper is nogtans altwee.

Die pletbaarheid kan gemeet word deur te bepaal watter drukspanning die materiaal kan weerstaan sonder om te breek. Verskille in metale se pletbaarheid weerspieël verskille in hul kristalstruktuur. Van die smeebare metale is goud, silwer, koper, aluminium en indium. Gewoonlik is materiale wat hard is, soos antimoon en bismut, nie baie pletbaar nie.


</doc>
<doc id="119818" url="https://af.wikipedia.org/wiki?curid=119818" title="Minderheidskabinet">
Minderheidskabinet

'n Minderheidskabinet of minderheidsregering is 'n kabinet wat deur een of meer politieke partye gevorm word, maar gesamentlik nie 'n meerderheid van ten minste die helfte plus een van die totale aantal setels in die parlement het nie.

In Nederlandse politiek is 'n koalisieregering is kabinet wat nie deur die helfte plus een setels (76) in die Tweede Kamer van die Nederlandse parlement gesteun word nie.

In die Nederlandse stelsel van eweredige verteenwoordiging is dit amper onmoontlik vir een party om 'n absolute meerderheid van 76+ setels te behaal en is dit altyd nodig om koalisies te vorm. Dit is nogtans nie altyd moontlik om 'n kabinet (regeringspan) te vorm wat op 'n meerderheid berus nie. Dit kan soms deur om nuwe verkiesings te hou opgelos word, maar indien die kieser dikwels genooi word om te stem, word die opkoms dikwels laer. 'n Ander oplossing is om 'n minderheidskabinet te vorm wat nie 'n meerderheid het nie, maar wat deur een of meer partye wat nie aan die koalisie deelneem nie geduld word. In Nederlands word dit "gedoogsteun" genoem. Minderheidskabinette bestaan gewoonlik nie lank nie en soms is hulle rol beperk en berei hulle net nuwe verkiesings voor.


</doc>
<doc id="119824" url="https://af.wikipedia.org/wiki?curid=119824" title="Johan Botha (akteur)">
Johan Botha (akteur)

Johan Botha is 'n Suid-Afrikaanse akteur. Botha se vertolking van die pa in David Eldridge se "Festén" (vertaal deur Hennie van Greunen; onder regie van Heinrich Reisenhofer) word allerweë as sy meesterwerk beskou. Hy is met die aktrise Lida Botha getroud. Die egpaar verskyn in talle TV- en rolprentproduksies en is vandag by al die Afrikaanse kunstefeeste vir hul "Oupa en Ouma"-stories bekend.

Johan Botha gaan op Lydenburg skool en sluit daarna as 'n akteur by die eertydse Truk aan. Hy was ook by die Goudstadse Onderwyskollege en Springbokradio betrokke. Deur die jare het hy in talle toneelstukke gespeel en deur die hele land getoer.

In die vroeë 1970's word hy die eerste hoof van toneel by Swaruk in Namibië. Kort na sy terugkeer na Suid-Afrika begin hy vryskutwerk in Johannesburg, en veral by die SAUK, te doen. Hier volg TV-produksies soos Nommer Asseblief, "Suidpunt Hotel", "Ou Grote", "Moord op die lug", "Sand", "Hagenheim streng Privaat" en talle ander. Hy doen ook stemwerk en regie vir oorklanking en is gereeld in radioverhale te hoor. Hy het ook in stukke soos "Faan se Trein" en "Festén" gespeel.

In 2009 het hy en Lida Botha in die TV-reeks "Oupa en Ouma sit op die stoep" gespeel wat deur Leon Kruger vir hulle geskryf en geregisseer is, gevolg deur die 2012-opvolg, "Oupa en Ouma sit op die stoep en raak romanties", ook deur Kruger. In 2012 het hulle JohanLida Produksies gestig om met die stuk te toer onder regie van Johan.

Dit sluit in:

TV-programme:

Rolprente:


</doc>
<doc id="119825" url="https://af.wikipedia.org/wiki?curid=119825" title="Johan Botha">
Johan Botha

Johan Botha kan na een van die volgende verwys:




</doc>
<doc id="119827" url="https://af.wikipedia.org/wiki?curid=119827" title="Hardy Botha">
Hardy Botha

Hardy Botha (1947-) is ’n Suid-Afrikaanse kunstenaar. Hy gebruik dikwels 'n sirkusbeeld om die absurditeite van die verlede uit te beeld. Botha is veral bekend vir die satiriese kommentaar in sy werk oor die apartheidsverlede. Hy was die enigste kunstenaar wat in 1987 aan die sogenaamde Dakar-beraad, met lede van die toe nog verbode ANC, deelgeneem het.

Botha is in 1947 in Kroonstad gebore. In 1967 verwerf hy 'n diploma in Beeldende Kunste aan die Oranje-Vrystaat se Tegniese Kollege.

Botha hou se eerste solo-uitstalling in 1973. Van 1979 tot 1980 is hy aan die Michaelis-kunsskool in Kaapstad opgelei. In 1987 vergesel hy 'n omstrede groep Suid-Afrikaners na Dakar om met die ANC te ontmoet. In dieselfde jaar stig hy en Jan Visser die "Dal Josefat Kunsstigting" naby Paarl.

Hy het tot 1991 aan die Universiteit Stellenbosch gedoseer.

Van sy werk is in die Sasol-kunsmuseum, Michaelis-versameling en ander versamelings opgeneem.


</doc>
<doc id="119831" url="https://af.wikipedia.org/wiki?curid=119831" title="George Coetzee">
George Coetzee

George William Coetzee (Pretoria, 18 Julie 1986) is 'n Suid-Afrikaanse beroepsgholfspeler.

George Coetze het 'n trimester aan die Universiteit van San Diego gestudeer. Hy het tweemaal meegeding aan die Jeugwêreldkampioenskap in San Diego, en eindig in die 4de en 9de plek.

Coetzee word in 2007 professioneel en begin aan die Sonskyntoer deel te neem. In 2009 speel hy ook in nege toernooie in Kanada en in 2010 speel hy op die Europese PGA Toer.


</doc>
<doc id="119833" url="https://af.wikipedia.org/wiki?curid=119833" title="Pretorius">
Pretorius

Pretorius kan wees:



</doc>
<doc id="119834" url="https://af.wikipedia.org/wiki?curid=119834" title="Brits (van)">
Brits (van)

Brits ('n Afrikaanse van) kan wees:



</doc>
<doc id="119835" url="https://af.wikipedia.org/wiki?curid=119835" title="Rossouw (van)">
Rossouw (van)

Rossouw is 'n Afrikaanse van afgelei van die Franse van Rousseau en kan na die volgende mense verwys:



</doc>
<doc id="119836" url="https://af.wikipedia.org/wiki?curid=119836" title="Martin Botha">
Martin Botha

Martin Botha is 'n medeprofessor in die rolprentkunde aan die Universiteit van Kaapstad. Hy het reeds ses boeke oor die Suid-Afrikaanse filmbedryf gepubliseer en is 'n lid van die "Fédération Internationale de la Presse Cinématographique" (FIPRESCI).



</doc>
<doc id="119837" url="https://af.wikipedia.org/wiki?curid=119837" title="Woordfees">
Woordfees

Die Woordfees word jaarliks deur die Universiteit Stellenbosch aangebied. Die eerste van hierdie feeste het op 17 Maart 2000 in en om die HB Thom-gebou in Stellenbosch plaasgevind. Prof Dorethea van Zyl het 15 jaar lank aan die stuur van sake gestaan en in 2015 het die dramaturg Saartjie Botha as feesdirekteur by haar oorgeneem.



</doc>
<doc id="119838" url="https://af.wikipedia.org/wiki?curid=119838" title="Bleona Qereti">
Bleona Qereti

Bleona Qereti (gebore 14 Mei 1979) is 'n Albanese sangeres en musikant.



</doc>
<doc id="119839" url="https://af.wikipedia.org/wiki?curid=119839" title="Blade Nzimande">
Blade Nzimande

Bonginkosi Emmanuel "Blade" Nzimande (gebore 14 April 1958) is 'n Suid-Afrikaanse politikus wat tussen Mei 2009 en Oktober 2017 as Minister van Hoër Onderwys en Opleiding, en weer sedert 30 Mei 2019 as Minister van Hoër Onderwys, Wetenskap en Tegnologie dien. Einde Februarie 2018 is hy deur president Cyril Ramaphosa as Minister van Vervoer benoem. Na Malusi Gigaba se bedanking, het hy ook vir 10 dae as waarnemende Minister van Binnelandse Sake gedien.

Hy dien as uitvoerende hoof van die Suid-Afrikaanse Kommunistiese Party (SAKP) en besit 'n doktorsgraad in filosofie met spesialisering in sosiologie. By die COSATU-konferensie in Junie 2011 het Nzimande hom sterk uitgespreek teen voorstelle oor nasionalisering, deur te beweer dat dit nie noodwendig progressief is nie en afhang van watter klasbelange bevorder sal word.

Nzimande is die skrywer van die boek "Children of Wars: The impact of violence on schooling in Natal".



</doc>
<doc id="119841" url="https://af.wikipedia.org/wiki?curid=119841" title="Die Voëlvry-beweging">
Die Voëlvry-beweging

Die Voëlvry-beweging was 'n beweging van Afrikaanse rockmusikante wat in die tagtigerjare in Suid-Afrika musiek begin maak het om anti-apartheid-oortuigings te kommunikeer. Die sleutelfigure in die ontstaan van die Voëlvry-beweging was Ralph Rabie (later bekend as Johannes Kerkorrel), wat subredakteur by Vrye Weekblad was, André Letoit (later bekend as Koos Kombuis), James Phillips (later bekend as Bernoldus Niemand en Dagga-Dirk Uys (later bekend as Dirk Ace) van "Shifty Records".

In 1987 stel André Letoit sy album, "Ver van die ou Kalahari" vry. Johannes Kerkorrel (op daardie stadium nog bekend as Ralph Rabie), werksaam as 'n joernalis by die Afrikaanse koerant, Rapport, word gestuur om 'n onderhoud met André Letoit oor sy nuwe album te voer. Kerkorrel was 'n bekwame pianis, en Letoit nooi hom om saam met hom in sy eerste konsert, by die Sterrewag-teater in Bloemfontein, te speel, omdat hy te senuweeagtig was om alleen op te tree. Kort nadat Rabie vir Letoit ontmoet het, en voor die konsert by die Sterrewag-teater, verander hy sy naam na Johannes Kerkorrel. Dagga-Dirk Uys was Letoit se bestuurder. Kort na die konsert by die Sterrewag-teater vorm hulle die Gereformeerde Blues Band. Met die hulp van Uys, skryf hulle hul eerste kabaret, "Piekniek by Dingaan", en begin optree by die "Black Sun", 'n klein onafhanklike teater in Hillbrow, wat later verskuif is na Yeoville. Hulle tree ook op by die Randse Afrikaanse Universiteit waar hulle verban word as gevolg van Letoit se liedtjie, "Swart September", waarin hy die spot gedryf het met Die Stem van Suid-Afrika.

Op 25 Maart 1988 word die Eerste Alternatiewe Afrikaanse Rockkonsert by die Pool Club in Johannesburg gehou, en die beweging word aanvanklik die Alternatiewe Afrikaanse Musiekbeweging genoem, maar sommige van die lede het nie van die woord "alternatief" gehou nie, en was meer gemaklik met die naam "Voëlvry", wat hulle met die begin van die Voëlvrytoer aangeneem het.

Die eerste konsert waar Letoit afsonderlik van die Gereformeerde Blues Band opgetree het was in Mei 1988 by die "Grand Central", 'n klub in Kerkstraat, Pretoria.

Dagga-Dirk Uys en Lloyd Ross van Shifty Records het besluit dat daar 'n landwye toer moes wees, en die Vrye Weekblad het besluit om dit te borg. Die Voëlvrytoer (genoem na Kerkorrel se eerste album) het op 4 April 1989 by die Countdown-klub in Breestraat, Johannesburg afgeskop. André Letoit het eerste opgetree, gevolg deur Bernoldus Niemand en die Swart Gevaar, en toe Johannes Kerkorrel en die Gereformeerde Blues Band. Joernalis, Gary Rathbone verwys na die konsert as "a rock 'n roll uprising", Die Transvaler noem dit "die belangrikste gebeurtenis in Afrikaanse musiek". Oor die volgende twee maande het die toer ongeveer 10 000 km afgelê en konserte regoor Suid-Afrika gehou, met die laaste konsert in Johannesburg in Junie 1989.



</doc>
<doc id="119842" url="https://af.wikipedia.org/wiki?curid=119842" title="Nel">
Nel

Nel kan wees:



</doc>
<doc id="119843" url="https://af.wikipedia.org/wiki?curid=119843" title="De Bruyn">
De Bruyn

De Bruyn kan wees:



</doc>
<doc id="119844" url="https://af.wikipedia.org/wiki?curid=119844" title="Pienaar">
Pienaar

Pienaar is 'n Afrikaanse van afgelei van die Frans "pinard" en kan na die volgende mense verwys:



</doc>
<doc id="119845" url="https://af.wikipedia.org/wiki?curid=119845" title="Prinsloo">
Prinsloo

Prinsloo kan wees:



</doc>
<doc id="119846" url="https://af.wikipedia.org/wiki?curid=119846" title="Wim Botha">
Wim Botha

Wim Botha (1974–) is ’n Suid-Afrikaanse installasiekunstenaar en beeldhouer. Hy ondersoek die ikone van Westerse kuns in sy werk en rekonstrueer hulle op ’n uitdagende en diepsinnige wyse.

Botha is in 1974 in Pretoria gebore en woon tans in Kaapstad. Hy het in 'n voorstedelike gebied aan die oostekant van Pretoria grootgeword. In 1996 verwerf Botha 'n graad in Visuele Kunste van die Universiteit van Pretoria.

Botha stal sedert 1995 sy werk plaaslik en internasionaal uit. Hy het die Helgaard Steyn-prys in 2013 vir beeldhouwerk ontvang, die Standard Bank Jong Kunstenaar-prys in 2005, en die Tollman-prys in 2003.



</doc>
<doc id="119848" url="https://af.wikipedia.org/wiki?curid=119848" title="Boraks">
Boraks

Boraks is 'n mineraal met die chemiese samestelling .10. Dit is 'n hidraat van natriumdiboraat, of dinatriumtetraboraat.

Die mineraal is 'n evaporiet wat eers in droë meerbeddings in Tibet aangetref is. Dit word ook sinteties uit borate vervaardig wat veral in die suidweste van die VSA gemyn word. Die bekendste myn is in Boron, Kalifornië. Hierdie mynbou is die bron vir die element boor, wat talle toepassings het.

Die mineraal vorm kleurlose deursigtige monokliene kristalle, dog blootgestel aan droë lug kan die hidraat water verloor en oorgaan in 'n ander laer hidraat wat as die mineraal tinkalkoniet bekend is.

Die mynbou van boraks en ander boraatneerslae het 'n lang geskiedenis. Die goudsmede van Babilonië het reeds omstreeks 2000 v.C. borate as vloeimiddel aangewend en die Egiptenare het dit sedert 1500 v.C. in die mummifikasieproses gebruik. Ongelukkig is dit nie moontlik om te bepaal presies watter boraatminerale hulle gebruik het nie. Die eerste gedateerde gebruik deur die Arabiere van Mekka, Medina en Bagdad stam van die jaar 762. Borate se gebruik versprei vanuit die Midde-Ooste na China, waar Arabiese tekste daaroor in Chinees vertaal word. Marco Polo vermeld dat in die hoë berge van Tibet boraks uit die droë modder van mere verkry word wat in die basaars verhandel word. Hierdie Tibetaanse bron word 'n belangrike rede vir die glasmonopolie van Venesië, wat vier eeue geduur het. Die Hollanders het daarna die monopolie gebreek en in die 17de eeu begin om boraks uit Indië in te voer. Die VOC se handelsmonopolie het tot 1770 standgehou.

In 1818 word in vulkaniese stoomuitlate in Toskane boraat ontdek en hierdie ontoeganklike Lardello-gebied word die nuwe hoofbron. Omstreeks 1856 word egter in Kalifornië 'n meer ontdek wat nou "Borax Lake" heet en dit is die begin van die oorheersende posisie van hierdie gebied vir die mynbou van borate wat — saam met neerslae in die huidige Turkye — tot vandag voortduur.


</doc>
<doc id="119849" url="https://af.wikipedia.org/wiki?curid=119849" title="Lugbraaier">
Lugbraaier

'n Lugbraaier is 'n elektriese kombuistoestel waarin kos deur middel van warmlugsirkulasie gaargemaak word. Hul tegniese ontwerp kombineer die voordele van 'n konvensionele diepbraaier (wat 'n bros kors aan kos soos vleis en slaptjips gee) met dié van 'n konveksie-oond (waarvoor geen diepbraai-olie benodig word nie en wat geen onaangename reuke veroorsaak nie), en net soos die laasgenoemde werk 'n lugbraaier met 'n meganiese waaier wat warm lug binne 'n kookkamer gelykmatig sirkuleer - gewoonlik teen temperature van tussen 180 en 200 °C.

Lugbraaiers word as 'n gesonde alternatief tot diepbraaiers beskou, alhoewel nie alle soorte kos, wat gewoonlik in 'n diepbraaier berei kan word, ook sonder meer in 'n lugbraaier gaargemaak kan word nie. So word 'n koekpan benodig om vloeibare deeg in 'n lugbraaier te bak.

Lugbraaiers kan in drie kategorieë verdeel word:


Die kookkamer van 'n statiese lugbraaier is net groot genoeg om 'n diepbraaimandjie daarin te plaas. Groter hoeveelhede kos kan in dinamiese lugbraaiers berei word. Die laasgenoemdes is ook geskik vir vars gemaakte slaptjips.


</doc>
<doc id="119853" url="https://af.wikipedia.org/wiki?curid=119853" title="Streep (mineralogie)">
Streep (mineralogie)

Die streep van 'n mineraal is dié kleur wat die stof het indien dit fyn gepoeier word. Dit word gewoonlik bepaal deur met die mineraal 'n streep te trek op 'n stuk ongeglasuurde porselein. Die stukkie porselein kan wit wees, maar vir liggekleurde strepe word ook swart porselein aangewend.

Die streep se kleur kan baie verskil van watter kleur 'n groot klomp van die mineraal lyk te besit en die twee kleure saam is kenmerkend vir die mineraal. Die bepaling van die streep is daarom 'n eenvoudige manier om die mineraal te identifiseer. Byvoorbeeld die minerale hematiet en magnetiet is altwee ysteroksiede wat swart uit kan sien. Magnetiet se streep is swart, maar hematiet s'n is rooi. Piriet kan soos goud of chalkopiriet lyk maar hulle strepe is anders.

Die streep kan net met 'n porseleinplaatjie bepaal word indien die mineraal se hardheid 6 of minder op die skaal van Mohs is. Harder minerale sal net die porselein kras en nie hulle kleur afgee nie.


</doc>
<doc id="119854" url="https://af.wikipedia.org/wiki?curid=119854" title="Ibn Khaldun">
Ibn Khaldun

Ibn Khaldun (/ˌɪbənxælˈduːn/; Arabies: أبو زيد عبد الرحمن بن محمد بن خلدون الحضرمي‎‎, Abū "Zayd ‘Abd ar-Raḥmān ibn Muḥammad ibn Khaldūn al-Ḥaḍramī"; 27 Mei 1332 – 19 Maart 1406) was 'n Arabiese historikus, astronoom, ekonoom en wiskundige. Dit word beweer dat hy 'n voorloper van die moderne dissiplines van sosiologie en demografie was.

Hy is veral bekend vir sy boek, die "Muqaddimah" of "Prolegomena" ("Inleiding"). Die boek het die 17de eeuse Ottomaanse geskiedkundiges soos Kâtip Çelebi, Ahmed Cevdet Pasha en Mustafa Naima beïnvloed, hulle het die teorieë in die boek gebruik om die groei en ondergang van die Ottomaanse Ryk te analiseer.

19de-eeuse Europese geleerdes erken die belangrikheid van die boek en beskou Ibn Khaldun as een van die grootste denkers van die Middeleeue.

Die ouers van Ibn Khaldun het oorspronklik uit Hadramaut in Jemen gekom. Hy behoort tot die Banu Khaldun-Al Hadrami-stam, afstammelinge van die Beni Hassan. Die voorvader van die stam was Othman ibn Bakr ibn Khalid, wat "Khaldun" genoem word. Hy was 'n Jemenitiese Arabier wat by die veroweraars betrokke was wat die verwantskap met Wa'il ibn Hujr, een van die metgeselle van die Islamitiese profeet, gedeel het. Ibn Khaldun is in Tunisië gebore en verhuis daarna na Marokko en Spanje.

Hy ontvang sy opleiding in Fez in Marokko en het die Koran en die Islamitiese jurisprudensie van die Sjaria volgens die skool van Malikieten bestudeer. Voorts het hy ook Arabiese literatuur, filosofie, wiskunde en astronomie bestudeer.

Hy werk vir die Merinidiese en Sianidiese sultans van Fez en Tlemcen, en later vir die Egiptiese sultan Barquq, maar in 1375 het hy na Granada gegaan om die politieke chaos in Noord-Afrika te ontkom. Daar word hy om politieke redes die land uitgesit, waarna hy in Qalat Ibn Salama reggekom het, 'n dorpie naby Tiaret, waar hy sy boek oor die wêreldgeskiedenis geskryf het.

In die "al-Moekaddima" (ook "Muqaddimah", in die Grieks bekend as "Prolegomena") van sy vernaamste werk, die "Kitab al-Ibar" (Arabies vir: Boek van Voorbeelde) beskyf Khaldun die geskiedenis van die Islam in Noord-Afrika. Hierdie werk word gesien as 'n baie belangrike en gesaghebbende bron van inligting oor die tydperk en 'n historiografiese hoogtepunt.

Hy beweer dat die siklus van opkoms en verval van wêreldryke en beskawings behalwe deur politieke ook deur geografiese en klimatologiese faktore beïnvloed word. Hy het sy teorieë gebaseer op die geskiedenis van die Berberse dinastieë in Noord-Afrika, maar ook op die van die vroeë Arabiese kalifate. Die Ottomane het later belangstelling vir sy werk gekry weens die opkoms en verval van hul eie ryk.

Ibn Khaldun was skerp in sy oordeel oor die gevolge van die invalle in Noord-Afrika van die Banu Hilal Bedoeïene, wat vanaf die 11de eeu met groot kuddes vee uit die verdroogte Arabië gekom het, aar die vrugbare Noord-Afrikaanse landbougrond laat kaalvreet, waarna sandstorms die vrugbare bolaag wegwaai. Hy noem hulle 'n leër sprinkane wat alles verniel wat op hul pad kom.

Ibn Khaldun word deur mense wat bekend is met die Islamitiese wêreld een van die grondleggers van die sosiologie genoem. Sy werke word beskou as baanbrekend. Hy soek na verbande van oorsaak en gevolg, na analogie tussen vandag en verlede en hy het die invloed van die omgewing en van die ekonomiese omstandighede in aanmerking geneem. Daarom word hy beskou as 'n pionier in die sosiologie.

Na 'n studie van die sosiaae-maatskaplike strukture van die Berbers het hy die solidariteit, gemeenskapsin, deur hom "asabiyah" genoem, die sterkste in stamgemeenskappe omdat dit gebaseer is op bloed-en-stamverwantskap en omdat, sonder solidariteit, oorlewing in 'n moeilike omgewing onmoontlik is. As hierdie solidariteit saam gaan met die ander sterkste gemeenskap band, naamlik godsdiens, dan lei die kombinasie van beide tot onoorwinlikheid.

Ook word hy deur sy bekendheid met die Islamitiese wêreld die grondlegger van die moderne geskiedskrywing gesien, omdat hy nie net geskiedenis geskryf het soos Herodotus nie, maar reëls en 'n basis geformuleer het vir geskiedskrywing. Met Ibn Khaldun word die geskiedenis 'n metodies bestudeerde en beskryfde onderwerp, waarmee hy die weg oopgemaak om geskiedskrywing tot wetenskap uit te brei.

Ibn Khaldun hoop en verwag dat die Turks-Mongoolse veroweraar Timur, wat hy by vredesonderhandelings te Damaskus in 1400 ontmoet het as afgevaardigde van Sultan al-Nasir (Kairo), en van wie hy baie onder die indruk was, in staat sou wees die Moslems te vereenig ( in "asabiyah", sosiale eenheid) en sodoende 'n renaissance van die Islam sou bewerkstellig. Hierdie hoop moes hy uiteindelik laat vaar.


</doc>
<doc id="119856" url="https://af.wikipedia.org/wiki?curid=119856" title="Heksagonale digpakking">
Heksagonale digpakking

Die heksagonale digpakking is die eenvoudigste digpakking in die kristallografie. Dit het die stapelvolgorde ...-A-B-A-B-A-B-... (of ...-A-C-A-C-A-C-...) 

Dit wil sê dat die eenheidsel uit twee lae bestaan en dat in vertikale rigting twee atome net op 'n afstand van formula_1 van mekaar lê. Dus, vir 'n ideale heksagonale digpakking, is die verhouding van die selparameters c/a gelyk aan formula_2. Die simmetrie van hierdie eenvoudige atoomrooster is heksagonaal formula_3. 

Daar is geen simmetriebeperking op die c/a verhouding nie en dikwels wyk hierdie verhouding effens van die ideale waarde af.

Elke atoom in hierdie struktuur word deur ses ander atome omring. Dit geld ook vir die kubiese digpakking. Die omringing in die heksagonale digpakking het nogtans die vorm van 'n trigonale prisma en nie van 'n oktaëder soos in die kubiese digpakking nie.

'n Afgeleide struktuur van die heksagonale digpakking is die struktuur van α-WC. In hierdie struktuur wissel lae van wolframatome af met lae van koolstofatome.

Die heksagonale digpakking word gekenmerk deur holtes wat hul tussen die atome bevind. 
Daar is holtes wat (ongeveer) die vorm van 'n oktaëder het asook tetraëders, net soos in die kubiese digpakking. Talle tipes kristalstrukure bestaan uit digpakkings van anione met katione in die holtes tussen die lae. 


</doc>
<doc id="119857" url="https://af.wikipedia.org/wiki?curid=119857" title="Kubiese digpakking">
Kubiese digpakking

'n Kubiese digpakking is 'n kristallografiese digpakking wat die volgorde ...- A - B - C - A - B - C - ... het

Die simmetrie van 'n eenvoudige metaalrooster wat hierdie digpakking volg is kubies en besit die ruimtegroep Fmm. Die as wat loodreg is aan die diggepakte lae, vorm die liggaamsdiagonaal van die kubiese eenheidsel. Die lengte van die A - B - C - A as is daarom formula_1, waar formula_2 die eenheidsvektor van die kubiese sel weergee.

Die kubiese sel is vlakgesentreer (fcc: "face centered cubic") en daar is talle elemente wat metale is met 'n kristalstruktuur wat uit 'n eenvoudige kubiese digpakking van atome bestaan. In die strukturbericht-klassifikasie word hulle genoem. Van die metale met hierdie struktuur is goud, nikkel, stronsium, ytterbium en koper, wat die argetipe van hierdie struktuur is. Daar is egter ook edelgasse soos argon, neon en xenon wat hierdie struktuur aanneem as hulle by voldoende lae temperature vastestowwe vorm.

In hierdie digpakking besit elke atoom 12 naaste bure op 'n afstand van formula_3 Dit is die digste manier waarop atome in 'n rooster gestapel kan word. Die 12 bure beset die hoeke van 'n reëlmatige kuboktaëder.

Daar bestaan afgeleide strukture waarin 'n deel van die atome van die digpakking deur 'n ander soort atome vervang is, soos in die perovskiet-struktuur. Hulle het dan ook 'n 12-omringing wat 'n kuboktaëder vorm.

Die kubiese sel besit 4 oktaëdriese en 8 tetraëdriese interstisiële holtes. In chemiese verbindings word hierdie holtes dikwels met ander atome of ione opgevul. 

'n Goeie voorbeeld hiervan is die halietstruktuur van die sout NaCl. Dit bestaan uit 'n kubiese digpakking van chloorione met natriumione wat alle oktaëderholtes opvul, of ons kan dit ook omdraai: 'n natriumpakking met chloor in sy oktaëderholtes. Hierdie struktuur word in die strukturbericht-klassifikasie met B1 aangedui. 

'n Ander variant is die diamantstruktuur wat die helfte van die tetraëderholtes gevuld het met nog 'n koolstofatoom. Hierdie is die A4-struktuur. 

Indien die atome in die tetraëderholtes tot 'n ander element behoort ontstaan die sfaleriet-struktuur, wat die kode B3 gekry het. Die argetipe is sink sulfied ZnS.

Indien alle tetraëderholtes opgevul word met ander atome ontstaan die fluoriet-struktuur wat die kode C1 gekry het. Die argetipe is kalsiumfluoried 


</doc>
<doc id="119858" url="https://af.wikipedia.org/wiki?curid=119858" title="NZASM 19 Tonner 0-4-2T">
NZASM 19 Tonner 0-4-2T

Die NZASM 19 Tonner 0-4-2T van 1891 is 'n negentiende-eeuse stoomlokomotief van die Zuid-Afrikaansche Republiek (ZAR), die voormalige Transvaal-provinsie.

In 1891 en 1892 bestel die "Nederlandsche-Zuid-Afrikaansche Spoorweg-Maatschappij" (NZASM) 24 19-ton tenklokomotiewe. Die lokomotief is deur die Duitse firma "Maschinenfabrik Esslingen" ontwikkel. Hulle het 18 van die lokomotiewe gebou en die andere 6 lokomotiewe is deur die Nederlandse firma "Machinefabriek Breda v/h Backer & Rueb" gebou. Die lokomotiewe het in diens getree voordat die Randtrem se spoornet met die buitelandse spoornetwerke verbind is.

Ná die Tweede Vryheidsoorlog is die lokomotiewe aan die Sentraal-Suid-Afrikaanse Spoorweë (CSAR) oorgedra. Tussen 1906 en 1909 is tien van die lokomotiewe deur die CSAR as spoormotorenjins vir gebruik op voorstedelike dienste herbou.


</doc>
<doc id="119859" url="https://af.wikipedia.org/wiki?curid=119859" title="Voedselbewaring">
Voedselbewaring

Voedselbewaring maak dit moontlik dat voedsel 'n geruime tyd (gewoonlik weke tot maande) na oestyd geëet kan word, pleks van onmiddellik daarna. Dit is sowel 'n tradisionele huishoudelike vaardigheid en, in die vorm van voedsellogistiek, 'n belangrike industriële en kommersiële aktiwiteit. Voedselbewaring, berging en die tydige aflewering aan verbruikers is belangrik vir voedselsekuriteit, veral vir die meerderheid mense in die wêreld wat op andere vertrou om hul kos te produseer. Voedsel word deur byna elke menslike gemeenskap en deur baie diere geberg. Die berging van kos het etlike hoofdoelwitte:

Die veilige bewaring van voedsel vir tuisgebruik moet streng hou by die riglyne wat deur betroubare bronne bepaal is. Hierdie riglyne is deeglik nagevors deur wetenskaplikes om te bepaal wat die beste metodes is om die gevaar van voedselvergiftiging deur onveilige voedselbewaring te verminder. Dit is ook belangrik om behoorlik kombuishigiëne te handhaaf om die risiko van die groei van bakterieë en virusse en voedselvergiftiging te verminder. Die algemene voedselvergiftiging-siektes is onder meer listerellose, swamvergiftiging, salmonellose, E. coli stafilokok-voedselvergiftiging en botulisme. Daar is ook baie ander organismes wat voedselvergiftiging kan veroorsaak. 

Daar is ook veiligheidsriglyne vir die regte metodes vir die tuisinlegging van kos. Daar is byvoorbeeld spesifieke kooktye. Hierdie riglyne se doelwit is om die groei van muf en bakterieë te verminder, asook die gevaar van potensieel lewensgevaarlike voedselvergiftiging.

Vrieskastemperature moet benede 0 ºC gehou word. Voedsel moet nooit teen kamertemperatuur ontvries word nie, want dit verhoog die gevaar van die groei van bakterieë en swamme en gevolglik die risiko van voedselvergiftiging. Nadat kos ontvries is, moet dit gebruik word en nooit hervries word nie. Gevriesde voedsel moet ontvries word deur die volgende metodes te gebruik:
Gooi kos weg wat vir langer as twee ure warmer as 4 ºC was. As daar enigsins twyfel is oor hoe lank dit teen kamertemperatuur ontvries was, moet dit weggegooi word. Deur kos te vries vernietig nie die mikrobes wat in kos voorkom nie. Deur dit teen 0 ºC te vries, deaktiveer dit mikrobes (bakterieë, gis en muf). Maar sodra kos ontvries is, word hierdie mikrobes weer aktief. Mikrobes in ontvriesde kos kan vermenigvuldig tot vlakke wat siektes kan veroorsaak. 

Kos wat teen 0 ºC of laer gevries word, kan vir 'n onbepaalde tyd gepreserveer bly. Die gehalte van die kos versleg egter as dit vir 'n baie lang tyd gevries bly. 

Olies en vette kan vinnig galsterig raak as dit nie veilig bewaar word nie. Galsterige olie en vet ruik dikwels nie sleg nie tot lank nadat dit bederf geraak het. Suurstof, lig en hitte kan bydra dat kookolie galsterig raak. Hoe hoër die vlak van poli-onversadigde vet van die olie hoe vinniger sal dit bederf. Die persentasie van poli-onversadigde vet in party algemene kookolies is: saffloer (74%); sonneblom (66%); mielie (60%); sojaboon (37%); grondboontjie (32%); canola (29%); olyf (8%).

Om te keer dat olie nie galsterig raak nie, moet dit in die yskas gebêre word nadat dit oopgemaak is. Oop olie in die yskas behoort binne 'n paar weke gebruik te word, wanneer party soorte begin galsterig raak. Onoopgemaakte olie het 'n bewaringtyd van tot 1 jaar, maar party soorte het 'n korter raklewe wanneer dit nie oopgemaak is nie, soos sesaam- en vlassaadolie.

Die riglyne vir die veilige bewaring van groente onder droë toestande (sonder om dit te verkoel of te vries) verskil. Dit is omdat verskillende groente verskillende eienskappe het. Tamaties bevat byvooerbeeld baie water, terwyl wortelgroente soos wortels en aartappels minder bevat. Hierdie faktore, en baie ander, beïnvloed hoe lank groente droog bewaar kan word, asook die verlangde temperature om hul bruikbaarheid te behou. Die volgende riglyne wys die verlangde droëbewaringtoestande:
Baie kulture het innoverende maniere ontwikkel om groente te preserveer sodat hulle vir etlike maande tussen oesseisoene gebêre kan word. Die tegnieke is onder meer pekel, tuisinmaak, ontwatering en deur dit in 'n wortelkelder te bêre.

Graan wat droë kombuisbestanddele soos meel, rys, mannakoring, koeskoes, mieliemeel en so aan bevat, kan in harde lugdigte houers gebêre word om vogbeskadiging of besmetting deur insekte of knaagdiere te verhoed. Vir kombuisgebruik is glashouers die tradisionele metode. In die 20ste eeu is begin om plastiekhouers te gebruik. Hulle word nou in 'n groot verskeidenheid groottes en ontwerpe verkoop.

Blikhouers word ook gebruik. Bewaring in graansakke is ondoeltreffend; muf en peste vernietig 'n 25 kg-lapsak met graan binne 'n jaar, selfs al word dit van die grond af op 'n droë plek gebêre. Op die grond of vogtige beton kan graan in so min as drie dae bederf, en die graan moet dalk gedroog word voordat dit gemaal kan word. Kos wat onder ongeskikte toestande gebêre is, moenie gekoop of gebruik word nie weens die risiko dat dit bederf is. Om te toets of dit nog goed is, kan dit ontkiem word. As dit ontkiem, is dit nog goed; indien nie, moet dit nie eet nie. Dit kan weke neem vir graan om te ontkiem. Indien jy twyfel oor die veiligheid van kos, gooi dit eerder weg.

Speserye en kruie word deesdae dikwels voorafverpak verkoop op 'n manier wat dit maklik maak om in die spens te bêre. Die verpakking het die dubbele nut van bewaring en gebruik. Dit word in klein glas- of plastiekhouers verkoop of herverseëlbare plastiekpakkies. Wanneer speserye of kruie tuis verbou of in grootmaat gekoop word, kan hulle tuis in glas- of plastiekhouers gebêre word. Hulle kan lank gebêre word, soms jare lank, maar na tussen 6 maande en 'n jaar begin hulle hul geur verloor aangesien die olies wat hulle bevat stadig verdamp.

Speserye en kruie kan vir kort tye van tot 'n maand lank in asyn gepreserveer word, wat 'n gegeurde asyn maak.

Ander maniere om kruie te preserveer is onder meer deur dit in water of ongesoute botter te vries. Kruie kan opgekap en by water gevoeg word in 'n ysblokkiehouer. Nadat dit gevries is, word die ysblokkies in 'n plastiekvriessakkie gegooi om in die vrieskas bewaar te word. Kruie kan ook in 'n bak met ongesoute botter geroer word en dan op waspapier uitgesprei word en in 'n silindervorm opgerol word. Dit word in die vrieskas gebêre en die verlangde hoeveelheid word dan afgesny om mee te kook. Met albei hierdie metodes moet die kruie binne 'n jaar gebruik word.

Ongepreserveerde vleis hou nie lank nie. Bederfbare vleis moet verkoel, gevries, gedroog of dadelik gekook word. Die bewaring van vars vleis is 'n ingewikkelde dissipline wat die koste, bewaringleeftyd en eetgehalte van die vleis beïnvloed, en die geskikte tegnieke verskil met die soort vleis en die bepaalde vereistes. Byvoorbeeld word droogverouderingtegnieke soms gebruik om fynproewervleis sag te maak deur hulle in 'n goed beheerde omgewing vir tot 21 dae te laat hang. Verskeie soorte wild kan ook laat hang word nadat hulle geskiet is. Die besonderhede hang af van persoonlike smaak en die plaaslike tradisies. Die moderne tegnieke om vleis vir bewaring voor te berei verskil tussen die verskeie soorte vleis en spesiale vereistes van sagtheid, smaak, higiëne en spaarsamigheid.

Halfgedroogde vleis soos salami's en ham word eers gepreserveer met sout, rook, suiker, suur en so meer en dan in 'n koel, droë plek gehang vir lang tye, soms langer as 'n jaar. Party van die materiaal wat bygevoeg word in die veroudering van die vleis help om die risiko van voedselvergiftiging te verminder van anaërobiese bakterieë, soos spesies van clostridium wat botulismiese gifstowwe kan vrystel wat botulims kan veroorsaak. Tipiese bestanddele wat anaërobiese bakterieë beperk, sluit nitrate in. Dié soorte sout is giftig in groot hoeveelhede en moet in deeglik beheerde hoeveelhede en volgens die regte tegnieke bygevoeg word. Hulle behoorlike gebruik het al baie lewens gered en gekeer dat baie kos bederf het.

Soos die halfgedroogde vleise is die meeste van die verskillende soorte gesoute, gerookte en eenvoudig gedroogde vleis wat eens stapelvoedsels was in sekere streke, nou grootliks lekkernye en garnering. Voorbeelde hiervan is biltong en droëwors, maar ham en spek is steeds stapelvoedsels in baie gemeenskappe.

Voedselrotering is belangrik om varsheid te behou. Wanneer kos roteer word, word die kos wat die langste bewaar is die eerste gebruik. Namate kos gebruik word, word nuwe kos in die spens gesit om dit te vervang; dit beteken basies dat die oudste kos so gou as moontlik gebruik word sodat niks te lank gebêre word en onveilig word om te eet nie. Deur die kos met papierplakkers op die houers te merk maak dié gebruik makliker. Die beste manier om bewaarde kos te roteer is om daagliks kos wat gebêre is te berei.

Riglyne om noodsituasies te oorleef in baie dele van die wêreld beveel aan dat 'n voorraad van noodsaaklike voedselsoorte gehou word; dit is gewoonlik water, graansoorte, olie en proteïenryke kos soos boontjies, lensies en geblikte vleis en vis. 'n Kosbewaringsprogram kan gebruik word om te bepaal hoeveel kos geberg moet word om die lewe van een mens vir een jaar te onderhou. 

Graan en boontjies word in lang graansilo's geberg, amper altyd met 'n spoorlyn naby die produksiepunt. Die graan word na die eindgebruiker in lossertrokke vervoer. In die eertydse Sowjetunie, waar oeste swak beheer is, is graan dikwels by die produksiepunt bestraal om muf en insekte te voorkom. In Amerika word die graan op die lande gedors en gedroog, en word in bykans steriele houers vervoer met geen toegang vir peste nie, sodat dit nie bestraal hoef te word nie.

Vars vrugte en groente word soms in plastiekhouers verpak vir varsproduktemarkte, of in groot plastiekbalies geplaas vir sous- en sopverwerkers. Vrugte en groente word gewoonlik so gou as moontlik in 'n yskas geplaas, maar het nogtans 'n raklewe van twee weke of minder.

In Amerika word lewende hawe gewoonlik lewendig vervoer, by 'n groot verspreidingspunt geslag, gehang en vir twee dae tot 'n week vervoer in verkoelde treintrokke en dan plaaslik opgesny en verkoop. Voor die koms van verkoelde treintrokke moes vleis lewendig vervoer word, wat dit so duur gemaak het dat byna net boere en rykes dit daagliks kon bekostig. In Europa word baie vleis lewendig vervoer en naby die verkoopspunt geslag. In groot dele van Afrika en Asië word die meeste vleis vir die bevolking plaaslik grootgemaak, geslag en geëet, wat glo minder stresvol vir die diere is en die behoefde aan bewaring verminder. In Australië en Nieu-Seeland, waar 'n groot deel van die vleisproduksie op die uitvoermark gerig is, beland die vleis al vroeg in die koelketting, en word in groot vriesaanlegte geberg voordat dit in vriesskepe oorsee verskeep word.


</doc>
<doc id="119883" url="https://af.wikipedia.org/wiki?curid=119883" title="Vlag van Sri Lanka">
Vlag van Sri Lanka

Die nasionale vlag van Sri Lanka (Singalees: ශ්‍රී ලංකාවේ ජාතික කොඩිය, "Śrī Laṃkāvē jāthika kodiya"; Tamil: இலங்கையின் தேசியக்கொடி, "Ilankaiyin teciyakkoṭi") is op 22 Mei 1972 amptelik in gebruik geneem. Die vlag vertoon op die wapperkant ’n donkerrooi reghoekige paneel met ’n geel fraiing waarop ’n geel leeu staande met ’n swaard regop in die regtervoorpoot en ’n geel pappelvyblaar in elke hoek is, en aan die vlagpaalkant twee vertikale bane in groen (naaste aan die vlagpaal) en oranje, saam met ’n geel fraiing.

Die nasionale vlag van Sri Lanka stel die landen haar erfenis voor as saamtrekpunt wat die minderhede met die meerderheidsras integreer. Die meeste simbole in die vlag het kenmerkende betekenisse. Die leeu stel die dapperheid van die Singalese voor; die pappelvyblare stel die vier deugde van Boeddhisme voor, te wete vriendelikheid, medelye, simpatieke vreugde en gelatenheid; die swaard van die leeu stel die nasie se soewereiniteit en die dapperheid van die volk voor; die krulhare op die leeu se kop stel geloofshandhawing, wysheid en meditasie voor; die agt hare op die leeu se stert stel die Edel Agtvoudige Pad voor; die leeu se maanhare stel die reinheid van woorde voor; die swaard se handvatsel stel die elemente wat die land opmaak, te wete water, vuur, lug en aarde voor; die leeu se neus stel intelligensie voor; die leeu se twee voorpote stel reinheid in die hantering van rykdom voor; die oranje vertikale baan stel die Sri Lankaanse Tamils voor; die groen vertikale baan stel Islam en die More voor; die geel fraiing rondom die vlag stel die eenheid van alle Sri Lankane voor; en die donkerrooi agtergrond stel die Singalese etniese meerderheid voor.

Toe Vijaya, Sri Lanka se eerste koning, in 486 v.C. vanaf Indië in Sri Lanka aangekom het, het hy ’n vlag met ’n leeusimbool met hom saamgeneem. Sedertdien speel die Leeu ’n belangrike rol in Sri Lanka se geskiedenis. Dit is wyd deur ’n Noord-Indiese prins, wat ’n aanhanger van Vijaya was, gebruik en dit het gevolglik ’n simbool van vryheid en hoop geword. Toe koning Dutugemunu in 162 v.C. op ’n veldtog vertrek het en waartydens hy die Suid-Indiese invaller Elara wat oor die noordelike deel van die eiland geheers het, oorrompel het, het hy ’n banier waarop ’n leeu met ’n swaard in sy regtervoorpoot, asook die son en maan verskyn het, by hom gehad.

Die banier is tot 1815 gebruik toe die heerskappy van die laaste koning van die Koninkryk Kandy, koning Sri Vikrama Rajasinha, beëindig is toe hy op 2 Maart die Kandykonvensie geteken het waardeur koning George III van die Verenigde Koninkryk as koning van Ceylon verklaar is en waardeur die Leeuvlag deur die Unievlag as die nasionale vlag van Ceylon vervang is. Die regering van Brits-Ceylon het ’n eie vlag gebruik, te wete ’n blou Britse Vaandel met ’n wapen vir Ceylon op die wapperkant. Die Leeuvlag is na Engeland geneem en by die Koninklike Hospitaal Chelsea gehou.

Soos die Sri Lankaanse onafhanklikheidsbeweging momentum gekry het in die vroeë 20ste eeu, het E.W. Perera, ’n prominente figuur in die onafhanklikheidsbeweging, met behulp van D.R. Wijardene, die persbaron, die oorspronklike Leeuvlag in Chelsea ontdek. ’n Afbeelding daarvan is gevolglik in ’n spesiale uitgawe van die koerant "Dinamina" gepubliseer om 100 jaar sedert die einde van Sri Lankaanse onafhanklikheid te gedenk. Die Leeuvlag het toe die middelpunt van die publiek se aandag geword. Vir die eerste maal sedert die val van die Koninkryk Kandy het hulle die vlag onder oë gekry.

Die vlag is in 1948 aangepas as die vlag van die Heerskappy Ceylon, met veranderinge wat in 1953 en weer in 1972 aangebring is. Gedurende dieselfde jaar is vier blare van die pappelvyboom onder die leiding van Nissanka Wijeyeratne tot die vier hoeke van die nasionale vlag van Sri Lanka toegevoeg. Wijeyeratne was toe die Permanente Sekretaris vir die Departement Kulturele Sake asook voorsitter van die Komitee vir die Nasionale Embleem- en Vlagontwerp. Voor 1972 waas daar voorwerpe wat spiespunte voorgestel het in die vier hoeke van die vlag. Die vier pappelvyblare wat deur Wijeyeratne toegevoeg is weerspieël die beginsels van Mettja (liefderyke vriendelikheid), Karuna (deernis), Upeksha (gelykmatigheid) en Muditha (tevredenheid).



</doc>
<doc id="119884" url="https://af.wikipedia.org/wiki?curid=119884" title="La Haye-de-Routot">
La Haye-de-Routot

La Haye-de-Routot is 'n Franse dorp in die département Eure (région Normandië), wes van Rouen, met sowat 300 inwoners (2014).

Dit word deur die Brotonne-bos begrens wat in die departement Seine-Maritime geleë is. Die dorp is geleë in die Roumois.

Die dorp word as "Haia de Roetot" vir die eerste keer in 1240 genoem.


</doc>
<doc id="119885" url="https://af.wikipedia.org/wiki?curid=119885" title="Koper(II)oksied">
Koper(II)oksied

Koper(II)oksied is 'n chemiese verbinding van koper met suurstof (formule: ). Dit is 'n swart vastestof.

Die koperatoom het 'n oksidasietoestand 2+, wat ooreenkom met 'n elektronkonfigurasie vir die -ioon van [Ar]3d. Die een ontbrekende d-elektron in die subskil maak dit tot 'n ioon wat Jahn-Teller-vervorming sal ondergaan en dit kan in sy kristalstruktuur teruggevind word. Die koperione het 'n vervormde oktaëdriese omringing, wat verklaar dat hierdie struktuur 'n taamlik lae, monokliene simmetrie besit.

Koper(II) oksied word dikwels vervaardig wanneer hidrometallurgiese tegnieke gebruik word om koper uit te loog.
In hierdie proses word suurstof uit die lug as oxidasiemiddel gebruik en 'n ammoniakale ammoniumkarbonaatoplossing om die element oplosbaar te maak. Die oorhoofse proses is:
Ander meatale soos kalsium, magnesium, yster, mangaan, aluminium, lood en chroom gaan nie of net min in oplossing in hierde proses en die oplossing kan nog verder gesuiwer word. Ammoniak en koolstofdioksied kan deur stoominjeksie verwyder word en dit lewer 'n neerslag van koper(II)oksied.

Onder hoë suurstofdruk smelt die stof by 1330 °C, maar die stof ontbind naby 1030 °C onder atmosferiese druk en vorm die koper(I)oksied. In teenwoordigheid van waterstof en koolstofmonoksied word dit by 250 °CC in die metaal koper omgesit.


</doc>
<doc id="119889" url="https://af.wikipedia.org/wiki?curid=119889" title="Vredespaal">
Vredespaal

'n Vredespaal is 'n handgemaakte monument wat die boodskap "Mag Vrede Seëvier op Aarde" gewoonlik in 4 of meer tale vertoon. Daar is tienduisende vredespale in 180 lande dwarsoor die wêreld toegewy as monumente vir vrede. Vredespale word meestal uit hout gemaak, maar kan ook van ander materiale soos byvoorbeeld kalksteen, vlekvrye staal of koper gemaak word.

Vredespale is aan talle internasionale organisasies en regerings aangebied, om 'n vredeskultuur in die wêreld te bevorder. Vredesliefhebbers van verskeie gelowe en regeringsorganisasies, asook ander bekendes, was al betrokke by vredespaaltoewydings, onder andere die Tenzin Gyatso, Moeder Teresa, president Jimmy Carter, Deepak Chopra en John Denver, en burgemeesters.

Die universele boodskap vir wêreldvrede, "Mag Vrede Seëvier op Aarde" (Engels: "May Peace Prevail on Earth") is in 1955 deur wyle Masahisa Goi van Japan geskryf en aan die wêreld bekend gemaak. Ondersteuners van dié boodskap het byeenkomste begin hou en die beweging het momentum in Japan gekry. Plakkers en plakkate met die boodskap het in openbare plekke verskyn en ondersteuners het literatuur daaroor uitgedeel.

Goi het kreatiewe maniere om die boodskap oor te dra aangemoedig, en in 1976 het die idee van die plasing van sy boodskap op vredespale gewild geraak. Met die afsterwe van Goi in 1983, het sy aangenome dogter, Masami Saionji, voorsitter van die "The World Peace Prayer Society" geword en die beweging internasionaal uitgebrei.

Die eerste vredespale buite Japan het in die vroeë 1980's dwarsoor die wêreld begin verskyn. In 1986 was die "Peace Pole Project" in die Verenigde State van Amerika gestig, gevolg deur vredespaalaktiwiteite in Europa en die res van die wêreld.

In 1988 word die "World Peace Prayer Society" ingelyf as 'n nie-winsgewende, nie-sektariese organisasie en vestig sy hoofkwartier in New York. In 1990 word dié vereniging aanvaar as 'n nie-regeringsorganisasie (NRO) in samewerking met die Departement van Openbare Inligting van die Verenigde Nasies.

Daar is vredespale op die Allenbybrug tussen Israel en Jordanië; by die "Peace Park" waar 84 vredespale die Olimpiese Spele in Salt Lake City in die VSA herdenk, by die oorlogsmuseum in Viëtnam; op Robbeneiland in Suid-Afrika; by die piramides van Giza in Egipte; op die terrein waar Jesus gedoop is by Al-Maghtas; en by skole, kerke, sinagoges, moskees en tempels dwarsoor die wêreld.

'n Konfrontasie vind in 1989 plaas, toe Kaapstadse burgemeester, Peter Muller, deelneem aan 'n vredespaalplanting op Tafelberg. Die "Table Mountain Celebration Group" het aangevoer dat die paal 'n simbool van vrede was terwyl 'n fundamentalistiese Christengroep daarteen geprotesteer het omdat hulle geglo het dat die pale verbind word met demoniese aanbidding.


</doc>
<doc id="119890" url="https://af.wikipedia.org/wiki?curid=119890" title="Botox">
Botox

Botox is ’n produk (handelsmerk) wat die spiere laat verslap. Dit kan byvoorbeeld in die vel rondom iemand se oë ingespuit word sodat fyn plooitjies verdwyn en die vel jonger lyk.

Botox word van botulinumtoksien ("Clostridium botulinum-toxine" of "BTX") gemaak. Dit is 'n neurotoksiese gif wat deur die bakterie "Clostridium botulinum" geproduseer word. Ander bakterieë wat botulinumtoksien kan produseer is "C.butyricum", "C.baratii" en "C.argentinense". Dit is 'n proteïen wat op senuweeselle inwerk. Voedsel wat met hierdie bakterieë besmet is kan, deur die teenwoordigheid van botulinumtoksien, botulisme veroorsaak.

Botulinumtoksien is die mees dodelike akute gifstof bekend. 'n Dosis van slegs 0,2 ng/kg binneaars of binnespiers en 10-13 ng/kg wanneer ingeasem is dodelik vir mense. Dit word egter in verdunde vorm vir mediese en kosmetiese gebruike aangewend.


</doc>
<doc id="119892" url="https://af.wikipedia.org/wiki?curid=119892" title="John Denver">
John Denver

Henry John Deutschendorf Jr (31 Desember 1943 – 12 Oktober 1997), beter bekend as John Denver, was 'n Amerikaanse musikant, sanger-liedjieskrywer, musiekregisseur, aktivis, akteur, en filantroop, wat groot kommersiële sukses as 'n solosanger behaal het in die 1970's. Hy was een van die gewildste akoestiese musiek-kunstenaars van dié dekade en een van die besverkopende kunstenaars. Teen 1974, was hy goed gevestig as Amerika se besverkopende kunstenaar, en "AllMusic" beskryf Denver as "een van die geliefdste kunstenaars van sy tyd". Hy het in 'n militêre familie grootgeword en op verskeie plekke gewoon. Denver begin sy musiekloopbaan in "folk"musiek in die laat 1960's. Denver het ongeveer 300 liedjies opgeneem en uitgereik, sowat 200 waarvan hy self komponeer het, met totale albumverkope van 33 miljoen.


</doc>
<doc id="119894" url="https://af.wikipedia.org/wiki?curid=119894" title="Kösem Sultan">
Kösem Sultan

Kösem Sultan, ook bekend as Mahpeyker Sultan (1589 – 2 September 1651) was een van die magtigste vroue in die Ottomaanse geskiedenis. Toe Kösem die vrou van Sultan Ahmet I geword het, het sy as "Haseki Sultan" (Imperiale gade) mag en invloed binne die politiek van die Ottomaanse Ryk behaal. 

Sy was ook die "Valide Sultan" (Imperiale moeder) onder die Sultans Murat IV en Ibrahim. Sy was ook die grootmoeder van Sultan Mehmet IV. Kösem het van 10 September 1623 tot 18 Mei 1632, tydens die nuwe regering van haar minderjarige seun Murat IV, as die amptelike regeerder van die Ottomanse ryk gedien. 

Kösem was van Griekse afkoms. Haar vader was 'n priester op die eiland Tinos, daar word gespekuleer dat haar nooiensnaam Anastasia was. Sy is deur die Bosniese goewerneur as 'n slaaf gekoop, en op die ouderdom van vyftien is sy na die harem van Sultan Ahmet I gestuur. Na haar bekering tot Islam het sy haar naam na "Mahpeyker" verander. Later het Ahmet I haar naam na "Kösem" verander.


</doc>
<doc id="119896" url="https://af.wikipedia.org/wiki?curid=119896" title="Bril">
Bril

'n Bril is 'n toestel wat bestaan uit glas- of harde plastieklense gemonteer in 'n raam wat hulle aan die voorkant van 'n persoon se oë hou, gewoonlik met behulp van 'n brug oor die neus en arms wat rus oor die ore. 'n Bril word tipies gebruik vir sigkorreksie, soos met 'n leesbril wat gebruik word vir bysiendheid.

Veiligheidsbrille verskaf oogbeskerming teen vlieënde puin vir konstruksiewerkers of laboratoriumtegnici; hierdie brille kan beskerming bied vir die kante van die oë sowel as in die lense. Sommige soorte veiligheidsbrille word gebruik om 'n persoon te beskerm teen sigbare en naby-sigbare lig of bestraling.

'n Bril kan ook gedra word vir oogbeskerming in sommige sportsoorte, soos swem en muurbal. Brildraers kan 'n bandjie gebruik om te verhoed dat die bril afval tydens beweging of sport.


</doc>
<doc id="119897" url="https://af.wikipedia.org/wiki?curid=119897" title="Sweetpaktop">
Sweetpaktop

'n Sweetpaktop is 'n gemaklike en sagte soort bodrag. Dit is oorspronklik as sportdrag gedra, maar deesdae vir die gemak daarvan as informele drag. Die bypassende broek word 'n sweetpakbroek genoem. Sweetpaktoppe kom in verskillende snitte, kleure en modestyle voor. Dit word algemeen deur veral jonger persone gedra.

Sweetpaktoppe word gewoonlik van katoen of poliëster vervaardig. Hulle is ontwerp om nie beweging te belemmer nie, maar ook hitte effens vas te vang. Meeste sweetpaktoppe is geskik vir matige koel toestande. 

Variasies van die sweetpaktop sluit in:


</doc>
<doc id="119898" url="https://af.wikipedia.org/wiki?curid=119898" title="Oorpak">
Oorpak

'n Oorpak is 'n kledingstuk wat gewoonlik gebruik word as beskermende klere wanneer daar gewerk word.


</doc>
<doc id="119899" url="https://af.wikipedia.org/wiki?curid=119899" title="Sambreel">
Sambreel

'n Sambreel is 'n opvoubare afdak, vir die beskerming teen reën of sonlig. Dit word gewoonlik uit buigbare plastiek of seil gemaak, met hout- of metaalribbes, gemonteer op 'n hout-, metaal- of plastiekpaal.

'n Sambreel het 'n meganisme (binne-in die regop paal) waarmee dit oop- en toegemaak word. Op 'n tydstip was daar ook persoonlike sambrele met 'n outomatiese oopskietaksie, wat baie gewild was onder sakelui en ander kantoorpersoneel in die stede.


</doc>
<doc id="119900" url="https://af.wikipedia.org/wiki?curid=119900" title="Sokkies">
Sokkies

Sokkies of kouse is 'n kledingstuk wat aan die voete gedra word, en dikwels oor die enkel of 'n deel van die kuit. 'n Skoen word tipies oor sokkies gedra.

Sokkie is ook die naam van 'n dans wat gewild geraak het onder Afrikanerstudente, omdat hulle met "sokkies" gedans het om die houtvloere in die studentesale te beskerm.


</doc>
<doc id="119903" url="https://af.wikipedia.org/wiki?curid=119903" title="Piekel-inmaak">
Piekel-inmaak

Piekel-inmaak of -inlê is die proses om die leeftyd van voedsel te preserveer of te verleng deur anaërobiese fermentasie in soutwater of deur dit in asyn te dompel. Dit word dan piekels genoem, of gepiekelde komkommers, kool en so aan. Die piekelproses sal gewoonlik die kos se tekstuur en smaak beïnvloed. In Oos-Asië word vinaigrette (plantolie en asyn) ook as piekelmiddel gebruik. Voedsel wat gepiekel word, is onder meer vleis, vrugte, eiers en groente.

Nog 'n kenmerkende eienskap is 'n pH van 4,6 of laer, wat voldoende is om bakterieë dood te maak. Piekel kan bederfbare kos maande lank preserveer. Antimikrobiese kruie en speserye, soos mosterdsaad, knoffel, kaneel en naeltjies, word dikwels bygevoeg. As die kos voldoende vog bevat, kan piekelsoutwater geskep word deur bloot sout by te voeg. Byvoorbeeld, Duitse suurkool en Koreaanse kimchi word gemaak deur sout op die groente te gooi om oortollige water uit te trek. Natuurlike fermentasie teen kamertemperatuur, deur melksuurbakterieë, skep die verlangde suurgehalte. Ander piekels word gemaak deur groente in asyn te plaas. Anders as met gewone inmaak, vereis piekel-inmaak nie dat die kos ten volle steriel is voordat dit verseël word nie. Die suurgehalte of soutinhoud van die oplossing, die temperatuur van die fermentasie en die uitsluiting van suurstof bepaal watter mikroorganismes oorheers, en bepaal die smaak van die eindproduk.

Wanneer sowel die soutkonsentrasie as temperatuur laag is, sal "Leuconostoc mesenteroides" oorheers, wat 'n mengsel van suur-, alkohol- en geurverbindings skep. Teen hoër temperature oorheers "Lactobacillus plantarum", wat hoofsaaklik melksuur produseer. Baie piekels begin met "Leuconostoc" en verander na "Lactobacillus" met 'n hoër suurgehalte.

Daar word geraam dat piekel-inmaak 4 000 jaar gelede begin is met komkommers wat inheems aan Indië was. Dit is gebruik as 'n manier om voedsel te preserveer sodat dit buite seisoen geëet kon word en vir lang reise, veral op see. Ingesoute varkvleis was van die vernaamste kos vir matrose voor die dae van stoomenjins. Hoewel die piekelproses uitgevind is om kos te preserveer, word piekels ook gemaak en geëet omdat mense van hul smaak hou. Om kos te piekel kan ook die voedingswaarde verhoog met die byvoeging van B-vitamienes wat deur die bakterieë geskep word.

Die Engelse woord "pickle" is afgelei van die Hollandse woord piekel, wat soutwater beteken. In die VSA en Kanada en soms in Australië en Nieu-Seeland verwys die woord "pickle" omtrent altyd na gepiekelde komkommer, behalwe as dit figuurlik gebruik word, wanneer dit na moeilikheid verwys, soos "I am in a pickle". Dit kan ook na ander soorte piekels verwys soos piekeluie, piekelblomkool, ens. In Brittanje kan piekel, soos in "kaas-en-piekeltoebroodjie" na "Ploughman's pickle" verwys, 'n soort blatjang.

Suid-Asië het 'n groot verskeidenheid piekels (wat bekend staan as "atjar" in Assamees, Bengaals, Hindi en Pundjabi, "uppinakaayi" in Kannada, "lonacha" in Mahratti, "uppilittathu" of "atjar" in Maleisies, "oorukai" in Tamil en "ooragaya" in Teloegoe, wat hoofsaaklik gemaak word van 'n verskeidenheid van mango, suurlemooen, lemmetjie, goongura ('n struik met suur blare), tamaryn, Indiese appelliefie (amla) en brandrissie. Groente soos eiervrug, wortels, blomkool, tamaties, karkoer, groen tamaryn, gemmer, knoffel, uie en sitroen word soms gebruik. Hierdie vrugte en groente word gewoonlik gemeng met bestanddele soos sout, speserye en plantolie en laat staan om te verouder in 'n voglose middel.

In Pakistan staan piekels bekend as "atjaar" (in Oerdoe) en is te kry in 'n verskeidenheid geure. 'n Gewilde artikel is die tradisionele gemengde Hyderabadi-piekel, 'n algemene lekkerny wat gemaak word van 'n verskeidenheid vrugte, veral mango's, en groente wat met sekere speserye gemeng word.

In Sri Lanka word "achcharu" tradisioneel gemaak van wortels, uie en gemaalde dadels wat gemeng word met mosterdpoeier, gemaalde peper, fyngedrukte gemmer, knoffel en asyn, en in 'n kleipot laat staan word.

In Singapoer, Indonesië en Maleisië word piekels, genoem "acar", gewoonlik gemaak van komkommers, wortels, gespikkelde brandrissies en salotte, wat met asyn, suiker en sout gegeur word. Vrugte soos papaja's en pynappels word ook soms gepiekel.

In die Filippyne word "achara" hoofsaaklik gemaak van groen papajas, wortels en salotte, saam met knoffelhuisies en asyn. Ander weergawes sluit onder meer gemmer, soetrissies, wit radyse, komkommers en bamboesspriete in. In party provinsies word groen mango's of "burong mangga", groen tamaties, groen appelkoejawels, karkoer en ander groente en vrugte ook gepiekel. Siling labuyo word soms met knoffel en rooiuie gepiekel in gebottelde asyn. Die gegeurde asyn is self 'n gewilde pikante sous in die Filippynse kookkuns.

In Viëtnam word groentepiekels "dưa muối" ("gesoute groente") of "dưa chua" ("suur groente") genoem. In Burma word teeblare gepiekel om "lahpet" te maak, wat sosiaal en kultureel belangrik is.
China het 'n groot verskeidenheid gepiekelde groente, onder meer radyse, "baicai" (Chinese kool, veral "suan cai", "la bai cai", "pao cai "en Tianjin- gepreserveerde groente), "zha cai", brandrissie en komkommers.

Japanse "tsukemono" (gepiekelde kos) sluit "takuan" (daikon), "umeboshi" (ume-pruime), "gari" en "beni shoga" (gemmer), rape, komkommer en Chinese kool in.

Die Koreaanse gewilde kimchi word gewoonlik gemaak van gepiekelde napa-kool en radyse, maar word ook gemaak van groen uie, knoffelstingels, grasuie en heelwat ander groente. Kimchi is regdeur Oos-Asië gewild. Jangajji is nog 'n voorbeeld van gepiekelde groente.

In Iran, Turkye en ander Arabiese lande, die Balkan en die Kaukasus word piekels (wat torshi genoem word in Persies, "turşu" in Turks en "mekhallel" in Arabies) word gewoonlik gemaak van rape, rissies, wortels, groenolywe, komkommers, kool, groen tamaties, suurlemoene en blomkool.

In Hongarye word die hoofmaal (middagete) voorgesit saam met 'n soort piekels "(savanyúság)", maar hulle word gewoonlik ook op ander tye van die dag geëet. Die piekels wat die meeste geëet word is suurkool "(savanyú káposzta)", verskillende soorte gepiekelde komkommers en soetrissies en "csalamádé," maar tamaties, wortels, beet, babamielies, uie, knoffel, sekere skorsies en spanspek en 'n paar vrugte soos pruime en appels word ook gebruik om piekels mee te maak. Gevulde piekels is lekkernye wat gewoonlik met soetrissie en spanspek gemaak word wat met kool gevul is. Gepiekelde pruime wat met kool gevul is, is 'n unieke Hongaarse soort piekel net soos "csalamádé" en ingesuurde komkommer "(kovászos uborka)". "Csalamádé" is 'n soort gemengde piekel wat gemaak word van kool, komkommer, paprika, uie, wortels, tamaties en lourierblare wat met asyn as die fermentasiemiddel gemeng word. Ingesuurde komkommer, anders as ander soorte piekelkomkommers wat die hele jaar deur gekry kan word, is 'n seisoenale piekel wat net in die somer gemaak word. Komkommers, speserye, kruie en snye brood word saam met soutwater in 'n glasfles geplaas en vir 'n paar dae in regstreekse sonlig geplaas. Die suurdeeg van die brood, saam met ander piekelmiddels en speserye wat in die warm son gefermenteer is, gee die komkommer 'n unieke smaak, tekstuur en 'n effense karboneringsmaak. Die sap kan gebruik word om 'n spesiale soort sodawaterwyn "('Újházy fröccs')" te maak, pleks daarvan om sodawater te gebruik. Dit is algemeen vir Hongaarse gesinne om hul eie piekels te maak. Verskillende streke en dorpe het spesiale resepte wat uniek aan hulle is. Hiervan is die Vecsési-suurkool "(Vecsési savanyú káposzta)" die gewildste.

Romeense piekels (murături) word gemaak van beet, komkommers, groen tamaties ("gogonele"), wortels, kool, knoffel, suurkool (soetrissies wat met kool volgestop is), soetrissies, spanspek, sampioene, rape, seldery en blomkool. Vleis, soos varkvleis, kan ook in varkvet gepreserveer word.

Poolse en Tsjeggiese tradisionele piekels is komkommers en suurkool, maar ander gepiekelde groente, insluitend pruime en pampoen, kom ook algemeen voor.

Piekels van Rusland, die Oekraïne en Belarusland word gemaak van onder meer beet, sampioene, tamaties, suurkool, komkommers, wildeknoffel, knoffel, eierplant (gewoonlik volgestop met wortels in blokkies gesny), vla-skorsies en waatlemoen. In hierdie lande word tuingroente en -vrugte dikwels gepiekel met sout, dille, swartbessieblare, lourierblare en knoffel en in 'n koel, donker plek gebêre.

Giardiniera is 'n Italiaanse groentegereg wat uie, wortels, seldery en blomkool insluit. Baie plekke in Italië, veral in Sisilië, piekel eiervrug en soetrissies.

In Albanië, Bulgarye, Serwië, Masedonië en Turkye is gemengde piekels, wat bekend staan as "turshi", "tursija" of "turshu", gewilde aptytwekkers wat gewoonlik saam met "rakia" (vrugtebrandewyn) genuttig word. Gepiekelde groen tamaties, komkommers, wortels, soetrissies, eiervrug en suurkool is ook gewild.

Turkse piekels, wat "turşu" genoem word, word gemaak van groente, knolle en vrugte soos soetrissies, komkommer, Armeense komkommer, kool, tamaties, eiervrug, wortels, rape, beet, groen amandels, babawaatlemoen, babaspanspek, knoffel, blomkool, boontjies en groen pruime. 'n Mengsel van speserye geur die piekels.

In Griekeland word piekels, "τουρσί(α)," gemaak van wortels, seldery, eiervrug wat met wortelblokkies gestop is, blomkool, tamaties en soetrissies.

In Brittanje word gepiekelde uie en gepiekelde eiers dikwels in kroeë en vis-en-tjipswinkels verkoop. Gepiekelde beet, okkerneute en babakomkommers, en pikante souse soos Branston-piekel en piccalilli, word gewoonlik geëet saam met varkvleispasteie en koue vleis, toebroodjies en 'n "ploughman's lunch" (brood en kaas met piekels en slaai). Ander gewilde piekels in Brittanje is gepiekelde mossels, kammossels, rooikool, mangoblatjang, suurkool en olywe. Rolmops is algemeen beskikbaar onder verskillende name van verskeie produsente van sowel binne as buite Brittanje.

Gepiekelde haring, rolmops en salm is gewild in Skandinawië. Gepiekelde komkommers en beet is belangrik as byvoegings tot talle tradisionele geregte. Gepiekelde kappertjiesaad kom ook algemeen voor in die Skandinawiese kookkuns.

In die VSA en Kanada is gepiekelde komkommers (gewoonlik bloot genoem "pickles" in die VSA en Kanada), olywe en suurkool die gewildste, hoewel piekels wat in ander lande gewild is ook beskikbaar is.

Piekels in Kanada is soortgelyk aan die in Brittanje. In die winter is dit 'n belangrike metode om kos te preserveer. Gepiekelde komkommers, uie en eiers is baie gewild. Chow chow is 'n pikante groentemengsel, wat amper soos piccalilli is, en is gewild in die seeprovinsies en in die suidelike dele van die VSA. Gepiekelde vis is baie gewild, net soos in Skotland. Vleis word dikwels regdeur die winter gepiekel of in soutwater ingelê, veral in die strawwe klimaat van Newfoundland.

Giardiniera, 'n mengsel van gepiekelde soetrissies, seldery en olywe, is 'n gewilde pikante sous in Chicago en ander stede met baie Italiaans-Amerikaanse inwoners, en word dikwels saam met Italiaanse bieftoebroodjies geëet. Gepiekelde eiers kom algemeen voor in Michigan. In die suidelike dele van die VSA is gepiekelde okra en waatlemoenskil gewild, asook diepgebraaide piekels en gepiekelde varkpote, hoendereiers, kwarteleiers, tuingroente en worsies. In Mexiko is brandrissies, veral die jalapeño- en serrano-variëteite, wat ingelê word saam met uie, wortels en kruie, 'n gewilde pikante sous. Verskeie gepiekelde groente, vis en eiers is bykosse by 'n Kanadese middag- of aandete. Gewilde piekels in die Pasifiese Noordweste is aspersie- en groenboon-piekels. Gepiekelde vrugte soos bloubessies en aarbeie word in restaurante saam met vleisgeregte voorgesit.

In die VSA word nasionale piekeldag elke jaar op 14 November gevier.

In die Mesoamerikaanse streek staan piekel-inmaak bekend as "encurtido" of kortweg "curtido". Die piekels in Latyns-Amerika word koud bedien as 'n aptytwekker, as 'n bykos of as 'n tapasgereg in Spanje. In etlike Sentraal-Amerikaanse lande word dit berei met kool, uie, wortels, suurlemoen, asyn, origanum en sout. In Mexiko bestaan "curtido" uit wortels, uie en jalapeño-rissies en word as bykos voorgesit. 'n Voorbeeld van 'n vleispiekel is die "escabeche" en van 'n vispiekel is die "ceviches", wat gewild is in Peru, Ecuador en regdeur Latyns-Amerika en die Karibiese Eilande. Dié geregte sluit die piekel-inmaak in van varkpote, varkore en hoendermagies wat berei word as 'n "escabeche" met speserye om dit mee te geur. Ceviches bestaan uit garnale, seekat en verskeie visse waaroor speserye gegooi word en wat koud voorgesit word.

In die tradisionele maak van piekels word vrugte of groente ondergedompel in soutwater (20 tot 40 gram sout per liter) of gerasper en gesout soos in die bereiding van suurkool en word onder die water gehou met 'n plat klip wat bo-op geplaas word. Andersins kan 'n deksel met 'n lugafsluiter of 'n deksel wat dig toemaak gebruik word, as die deksel druk kan vrylaat in die geval van die opbou van koolsuurgas. As 'n oop houer gebruik word, moet dit met 'n lap bedek word om insekte uit te hou. Muf of kahm-suurdeeg kan op die oppervlak vorm en moet verwyder word. Kahm-suurdeeg is meestal skadeloos, maar kan 'n vreemde smaak aan die piekels gee.

In chemiese piekel-inmaak word die fles en die deksel eers gekook om hulle te steriliseer. Die vrugte of groente wat gepiekel word, word saam met die soutwater of asyn, of albei, asook speserye bygevoeg, en word dan laat staan om te verouder totdat die verlangde smaak verkry is.

Die kos kan vooraf in soutwater geweek word voordat dit in die asyn geplaas word. Dit sal die waterinhoud van die kos verlaag, wat andersins die asyn sal verdun. Dié metode is veral nuttig vir vrugte en groente met 'n hoë natuurlike waterinhoud.

In kommersiële piekel-inmaak kan preserveermiddels soos natriumbensoaat of EDTA bygevoeg word om die raklewe te verleng. In fermentasie-piekel-inmaak produseer die voedsel self die preserveermiddel, gewoonlik in 'n proses wat Lactobacillus-bakterieë insluit wat melksuur as die preserveermiddel produseer.


</doc>
<doc id="119904" url="https://af.wikipedia.org/wiki?curid=119904" title="Werkswinkel">
Werkswinkel

Sedert die Industriële Revolusie-era, is 'n werkswinkel 'n vertrek of gebou wat beide die plek en gereedskap (of masjinerie) verskaf, wat nodig mag wees vir die vervaardiging of herstel van vervaardigde goedere. Werkswinkels was die enigste plekke van produksie tot en met die koms van industrialisering en die ontwikkeling van groter fabrieke. In die 20ste en 21ste eeu, bevat baie Westerse huise 'n werkswinkel in die garage, kelder, of 'n buiteskuur. Huiswerkswinkels bevat gewoonlik 'n werksbank, handgereedskap, kraggereedskap en ander hardeware.

In sommige herstelbedrywe, soos by lokomotiewe en vliegtuie, word die herstelwerk in gespesialiseerde werkswinkels gedoen, soos in spoorwegwerkswinkels. Die meeste herstelwerk word in klein werkswinkels uitgevoer, behalwe waar industriële diens nodig is.


</doc>
<doc id="119905" url="https://af.wikipedia.org/wiki?curid=119905" title="Motorhuis">
Motorhuis

'n Motorhuis is 'n bedekte en afsluitbare ruimte wat gebruik word om voertuie in te berg, van die Franse woord "garer", wat 'stalle' of 'parkeer' beteken. Die garage as stalplek vir voertuie spruit voort uit die koetshuis.

Mense wil graag oor 'n motorhuis beskik in die nabyheid van hul huis, om hul voertuie in te bêre en vir ander dinge, soos herstelgereedskap en tuingereedskap.


</doc>
<doc id="119906" url="https://af.wikipedia.org/wiki?curid=119906" title="Motorafdak">
Motorafdak

'n Motorafdak is 'n bedekte struktuur wat gebruik word om beperkte beskerming aan voertuie te bied teen die elemente. Die struktuur kan óf vrystaande of verbonde wees aan 'n muur. In teenstelling met die meeste strukture het 'n motorafdak nie vier mure nie, maar gewoonlik net een of twee.

Afdakke bied minder beskerming as motorhuise, maar dit laat meer ventilasie toe, dus kan die bestuurder maar 'n poep los wanneer hy uit sy motor klim. In die besonder, verhoed 'n motorafdak dat ryp op die voorruit neerslaan.


</doc>
<doc id="119907" url="https://af.wikipedia.org/wiki?curid=119907" title="Witjas">
Witjas

'n Witjas of laboratoriumjas (dikwels afgekort tot labjas) is 'n knie-lengte jas gedra deur professionele mense in die mediese veld of deur diegene wat betrokke is in laboratoriumwerk. Die jas beskerm hul gewone klere en dien ook as 'n eenvoudige uniform. 

Die kledingstuk word van wit of liggekleurde katoen, linne of 'n katoen-poliëstermengsel gemaak, sodat dit teen 'n hoë temperatuur gewas kan word, en ook maklik gesien kan word of dit skoon is. Tydens langdurige / veelvuldig gebruik kan dit gebeur dat die wit labjas steeds minder wit word. By sommige opleidingsinstansies word 'n vuil jas gesien as 'n teken dat die draer baie ure in die laboratorium deurgebring het, en dus baie ervaring in laboratoriumwerk het. Buite die opleidingsplek verkies gebruikers eerder 'n wit, skoon jas vir higiëne.

Wit jasse word gesien as 'n kenmerk van beide dokters en chirurge, wat dit al vir meer as 100 jaar lank dra. In die negentiende eeu, was respek vir die sekerheid van die wetenskap in skrille kontras met die "kwaksalwery" en mistiek van die negentiende eeuse medisyne. Om die oorgang na 'n meer wetenskaplike benadering tot moderne medisyne te toon, het dokters gepoog om hulself as wetenskaplikes te laat geld deur die mees herkenbare simbool van die wetenskaplike, die wit laboratoriumjas, te begin dra.

Onlangs het witjasseremonies gewild geword onder diegene wat pas by 'n mediese skool ingeskryf het. 'n Wit jas word seremonieel om die nuwe student se skouers gehang tydens 'n spesiale funksie.
Studies het getoon dat doktersjasse wat in hospitale gedra word, aansteeklike kieme kan huisves, insluitend metisillien-weerstandige Staphylococcus aureus. In 2007 het die Britse "National Health Service" 'n verbod op die dra van langmoujasse geplaas. In 2009 het die Amerikaanse Mediese Vereniging ook ondersoek ingestel na jasse met lang moue, om pasiënte te beskerm, maar het toe nie 'n verbod ingestel nie.

In 'n poging om besmetting deur gesondheidsorguniforms te verminder, het "ASTM International" begin om standaarde te ontwikkel om spesifiek vloeistofpenetrasieweerstand, vloeistofweerstand, bakteriële dekontaminasie (reiniging), en antimikrobiese eienskappe van sodanige uniforms aan te spreek.

Die alomteenwoordige wit uniform van Argentynse skoolkinders is 'n nasionale simbool van hul leerders. Wit oorjasse (wat soos labjasse lyk) word deur studente en onderwysers van die meeste openbare primêre skole as 'n daaglikse uniform gedra in lande soos Argentinië, Uruguay, Spanje, Bolivië en Marokko, en voorheen ook in Paraguay en Chili.


</doc>
<doc id="119909" url="https://af.wikipedia.org/wiki?curid=119909" title="Martin McGuinness">
Martin McGuinness

James Martin Pacelli McGuinness (Iers: Séamus Máirtín Pacelli Mag Aonghusa, * 23 Mei 1950; † 21 Maart 2017) was 'n Iers-Republikeinse en Sinn Féin-politikus wat tussen Mei 2007 en Januarie 2017 as vise-premier ("deputy First Minister") van Noord-Ierland gedien het.

McGuinness, 'n gewese leier van die Provisionele Ierse Republikeinse Leër (IRA)" wat sy lidmaatskap in dié organisasie erken en volgens vele self bloed aan sy hande gehad het, was vanaf 1997 tot en met sy bedanking in 2013 lid van die Britse Parlement vir die Noord-Ierse kiesafdeling Mid Ulster. Net soos alle ander verkose Sinn Féin- en SDLP-parlementslede het hy - uit protes teen die politieke status van Noord-Ierland as deel van die Verenigde Koninkryk - verkies om nie sy plek in die Westminster-parlement in te neem nie. Nogtans het hy - saam met die Amerikaanse spesiale gesant George Mitchell - 'n leidende rol in die onderhandelinge gespeel wat tot die Noord-Ierse Vredeskikking, die sogenaamde Goeie Vrydag-ooreenkoms, sou lei, en later verskeie kere met koningin Elizabeth II van die Verenigde Koninkryk ontmoet.

Ná die St Andrews-ooreenkoms en die algemene Noord-Ierse verkiesing in 2007 het McGuinness, wat destyds die amp van partyleier van die Iers-Republikeinse Sinn Féin in Noord-Ierland beklee het, op 8 Mei 2007 die vise-premier van Noord-Ierland geword. Merkwaardig was die hegte vriendskapsband wat hom met sy vroeëre politieke teenstander en leier van die Protestantse Demokratiese Unionisteparty (DUP), Ian Paisley, verbind het wat die amp van premier beklee het. Op 5 Junie 2008 is hy herbenoem as vise-premier toe Paisley as eerste minister opgevolg is deur Peter Robinson.

Uit protes teen 'n skandaal oor 'n Hernieubare verwarmingsenergieprogram het McGuinness op 9 Januarie 2017 as vise-premier bedank. Op 19 Januarie het hy aangekondig dat hy weens sy swak gesondheidstoestand nie vir herverkiesing in die algemene Noord-Ierse verkiesing van 2 Maart 2017 sou staan nie. Martin McGuinness is op 21 Maart 2017 in Derry se Altnagelvin-hospitaal aan amylodoïsis, 'n rare hartsiekte, oorlede. Hy word oorleef deur sy vrou Bernadette (Bernie) en hul vier kinders. Bernie McGuinness het op 21 Maart, kort na Martin se afsterwe, saam met ander die doodskis van haar eggenoot, waaroor 'n Ierse vlag gedrapeer is, deur die Bogside-buurt van Derry gedra.


</doc>
<doc id="119912" url="https://af.wikipedia.org/wiki?curid=119912" title="Dietrich Mateschitz">
Dietrich Mateschitz

Dietrich Mateschitz (* 20 Mei 1944 in Sankt Marein im Mürztal in die Oostenrykse deelstaat Stiermarke), ook bekend as Didi Mateschitz, is 'n Oostenrykse entrepreneur en miljardêr. Sy onderneming "Distribution & Marketing GmbH" is in besit van 49 persent van die aandele van "Red Bull GmbH", die vervaardiger van die wêreld se gewildste kafeïen-bevattende koeldrank "Red Bull".

Mateschitz het 'n akademiese graad by die "Hochschule für Welthandel" (Universiteit vir Wêreldhandel) in Wene verwerf. Daarna was hy onder meer as handelsverteenwoordiger vir "Jacobs Kaffee" (tans 'n handelsmerk van "Mondelēz International") en die tandepastavervaardiger "Blendax" werksaam. In 1984 het hy saam met sy Thailandse vennote Chaleo en Chalerm Yoovidhya die onderneming "Red Bull GmbH" ("Red Bull Bpk") gestig. Hulle het die resep vir 'n gewilde Thailandse koeldrank, Krating Daeng, aangepas en 'n bemarkingkonsep ontwikkel wat op die jeugmark en sportgeesdriftiges gefokus is. In 1987 is hul kafeïendrank "Red Bull" op die mark bekend gestel wat binne enkele jare tot die leidende handelsmerk op die wêreldmark van kafeïen-bevattende energiedranke gegroei het. "Red Bull" is tans die bekendste Oostenrykse handelsmerk.

Min is bekend oor Mateschitz se privaat lewe. In 1993 is 'n seun vir hom gebore.

Volgens die tydskrif "Forbes Magazine" word Mateschitz se fortuin op VSA-$ 13,4 miljard beraam wat van hom die rykste Oostenryker maak. Op die lys van die wêreld se rykste mense is hy in 2017 86ste geranglys.


</doc>
<doc id="119913" url="https://af.wikipedia.org/wiki?curid=119913" title="Kolonisasie">
Kolonisasie

Kolonisasie is 'n proses waardeur 'n sentrale stelsel van mag die omliggende grond en die dele daarvan oorheers.

Die term is afgelei van die Latynse woord "colere", wat "om te bewoon" beteken. Kolonisasie verwys net na migrasie, byvoorbeeld die setlaarkolonies in Amerika, Australië en Afrika, handelsposte en plantasies, terwyl kolonialisme daaroor handel, asook oor die oorheersing oor die inheemse bevolking van sogenaamde "nuwe grondgebiede".

Kolonisasie word verbind met die verspreiding van tientalle miljoene mense van Wes-Europese lande na oral oor die wêreld heen. In baie gevestigde kolonies het Wes-Europese setlaars die groot meerderheid van die bevolking uitgemaak. Voorbeelde hiervan is die Amerikas, Australië en Nieu-Seeland. Hierdie kolonies is soms "neo-Europa" genoem. In ander plekke het Wes-Europese setlaars die minderheidsgroepe uitgemaak, wat dikwels oorheersend was in die plekke waar hulle hul gevestig het.

Toe Brittanje begin het om hulle in Australië, Nieu-Seeland en verskeie ander kleiner eilande te vestig, het hulle die landmassas as "terra nullius" beskou. "Terra nullius" beteken "leë grond" in Latyn. Weens die gebrek aan Europese boerderytegnieke is die grond beskou as onveranderd deur mense en daar is gevolglik opgetree asof dit onbewoon is, ondanks die teenwoordigheid van inheemse bevolkings. In die 19de eeu het wette en idees soos Mexiko se Algemene Kolonisasiewet en die Verenigde State se Lotsbestemming-manifes die verdere kolonisasie van die Amerikas aangespoor.

In die antieke tye het nasies soos die stadstate Griekeland en Fenisië dikwels kolonies gestig waar hulle kon boer op wat hulle geglo het onbewoonde grond was. Grond wat geskik was vir boer is dikwels beset deur migrerende "barbaarse stamme" wat geleef het van jag en versamel. Antieke Grieke en Fenisiërs het die grond beskou as bloot leeg en onbewoon. Dit het egter nie beteken dat daar nie konflik was tussen die koloniseerders en die inheemse mense nie. Die Grieke en Fenisiërs het ook kolonies gevestig met die opset om handel deur die hele Mediterreen en Midde-Ooste te reguleer en uit te brei.

Nog 'n tydperk van kolonisasie in die antieke tye was gedurende die Romeinse Ryk. Die Romeinse Ryk het groot dele van Wes-Europa, Noord-Afrika en Wes-Asië verower.

In Noord-Afrika en Wes-Asië het die Romeine dikwels verower wat hulle beskou het as "beskaafde nasies". Namate hulle noord in Europa beweeg het, het hulle grootliks te doen gekry met plattelandse nasies of stamme en baie min wat as stede beskou kan word. In hierdie gebiede het golwe van kolonisasie dikwels op die verowering van die gebiede gevolg.

Baie van die huidige stede regoor Europa het begin as Romeinse kolonies, soos Köln in Duitsland, wat oorspronklik "Colonia Claudia" deur die Romeine genoem is; en die Britse hoofstad, Londen, wat die Romeine gestig het as "Londinium".

Die verval en ondergang van die Romeinse Ryk was dieselfde tyd (gedeeltelik veroorsaak deur) as die grootskaalse beweging van mense in Oos-Europa en Asië. Die algemene beskouing is dat dit begin het met die nomadiese perderuiters van Asië (veral die Huns) wat beweeg het na die ryker weivelde in die weste, wat die plaaslike nasies gedwing het om ook verder wes te trek en so aan totdat die Gote gedwing is om tot oor die grense van die Romeinse Ryk te beweeg, wat gelei het tot voortdurende oorlog met Rome, wat 'n rol gespeel het in die ondergang van die Romeinse Ryk. Gedurende hierdie tydperk was daar grootskaalse bewegings van volkere wat nuwe kolonies oor die hele wes-Europa heen gevestig het. Die gebeure van hierdie tyd het gelei tot die ontwikkeling van baie van die moderne nasies van Europa soos die Franke in Frankryk en Duitsland en die Angel-Saksers in Engeland.

In Wes-Asië, gedurende die Sassanidse Ryk, het party Perse kolonies in Jemen en Oman gevestig.

Die Vikings van Skandinawië het ook grootskaalse kolonisasie uitgevoer. Die Vikings is veral bekend as invallers en het van hul oorspronklike tuislande in Denemarke, suidelike Noorweë en suidelike Swede beweeg om die kuslyne van noordelike Europa te plunder. Mettertyd het die Vikings begin handel dryf en kolonies gevestig. Die Vikings het Ysland ontdek en kolonies daar gevestig voordat hulle aanbeweeg het na Groenland, waar hulle vir 'n wyle kolonies gehad het. Die Vikings het 'n onsuksesvolle poging van stapel gestuur om 'n gebied wat hulle Vinland genoem het te kolonialiseer, wat waarskynlik die gebied is wat nou bekend staan as L'Anse aux Meadows, Newfoundland en Labrador, aan die oostelike kuslyn van Kanada.

"Kolonialisme" in hierdie konteks verwys hoofsaaklik na Wes-Europese lande se kolonialisme van grond wat oorwegend in die Amerikas, Afrika, Asië en Oseanië is. Die vername lande wat aktief was in hierdie vorm van kolonisasie is onder meer Spanje, Portugal, Frankryk, die Koninkryk van Engeland, die Nederlande en sedert die begin van die 18de eeu, Brittanje en die Verenigde State. Die meeste van hierdie lande het in 'n stadium 'n tydperk van byna volledige beheer oor die wêreldhandel en die era van omstreeks 1500 tot 1900 gehad. In die laat 19de eeu het Imperiale Japan ook begin om by setlaarkolonisasie betrokke te raak, vernaamlik in Hokkaido en Korea.

Party verslae tipeer Chinese bedrywighede in Tibet as kolonisasie.

Hoewel baie Europese kolonisasiestelsels gefokus was op die korttermyn-ontginning van ekonomiese geleenthede (byvoorbeeld Newfoundland of Siberië) of gegaan het oor spesifieke doelwitte (Massachusetts of Nieu-Suid-Wallis), het 'n tradisie ontwikkel van sorgvuldige langtermyn- sosiale en ekonomiese beplanning vir albei partye, maar veral deur die gekolonialiseerde land self, gegrond op uitvoerige teorieskepping (kyk maar na James Oglethorpe se Georgia-kolonie in die 1730's en Edward Gibbon Wakefield se Nieu-Seeland in die 1840's).

Kolonisasie kan gebruik word as 'n metode om uitheemse mense in die kultuur van die imperiale land te absorbeer en assimileer, en sodoende enige oorblyfsel van die kulture wat die imperiale grondgebied dalk op lang termyn kan bedreig, te vernietig deur hervorming te inspireer.

Gedurende die Russiese Ryk is 'n beleid van Russifikasie gevolg, ten einde die Russiese taal en kultuur op die mense in die verowerde gebiede reg langs Rusland self af te dwing. Die Russiese Ryk het beoog om op hierdie manier sy grondgebied geleidelik, en permanent, te vergroot deur uitheemse kulture uit te wis. Uitheemse tale binne sy grondgebied is verban, asook uitheemse godsdienste. 

Die Sowjet-bewind in die 1920's het die vertroue van nie-Russe probeer wen deur hul etniese kulture aan te moedig en vir hulle baie van die kenmerkende institusionele vorme van die nasiestaat te vestig. Die vroeë Sowjet-bewind was vyandig teenoor selfs vrywillige assimilasie, en het probeer op geassimileerde nie-Russe te probeer onrussifiseer. Ouers en studente wat nie daarin belang gestel het om hul nasionale tale te bevorder nie, is bestempel as dat hulle "abnormale houdings" ten toon stel. Die owerhede het tot die gevolgtrekking gekom dat minderhede wat onbewus is van hul etnisiteit, onderwerp moet word aan hul Belaruslandiasie, Jiddisjiasie, Poleiasie, ens.

Teen die vroeë 1930's het hierdie ekstreme multikulturele beleid geblyk onuitvoerbaar te wees en die Sowjet-bewind het 'n beperkte Russifikasie bekend gestel vir praktiese redes; vrywillige assimilasie, waarvoor daar dikwels 'n aanvraag was, is toegelaat. Die lys van nasionaliteite is verminder van 172 in 1927 na 98 in 1939 deur ondersteuning van klein nasies te herroep ten einde hulle in groter nasies saam te smelt. Abkhazië is byvoorbeeld met Georgië saamgesmelt en duisende etniese Georgiërs is na Abkhazië gestuur. Die Abkhaz-alfabet is verander na 'n Georgiese grondslag, Abkhaziese skole is vervang met Georgiese skole en die  Abkhaz-taal is verban. Die heersende elite is gesuiwer van etniese Abkhaziërs en teen 1952 was meer as 80% van die 228 hoogste party- en regeringsamptenare en sakebestuurders in Abkhazië etniese Georgiërs (daar het 34 Abkhaziërs, 7 Russe en 3 Armeniërs in hierdie poste oorgebly).

Russe is nou uitgebeeld is die mees gevorderde en mins chauvinistiese mense van die Sowjet-Unie.

Etniese Russe is gestuur om verowerde gebiede te koloniseer soos Letland en Estland, terwyl plaaslike tale, godsdienste en gebruike verban of onderdruk is. Bevolkingsverskuiwing in die Sowjet-Unie is ook gebruik as sowel 'n militêre strategie om teenstand teen Sowjet-uitbreiding te smoor, of as 'n voortsetting van die Russifikasie-beleid van assimilasie, en as dit nie slaag nie, die uitwissing van etniese minderhede deur ballingskap na 'n afgeleë landstreek soos Siberië. 

Die Sowjet-regering het in 1934 die Joodse Outonome Oblast (JOO) in die Sowjetse Verre-Ooste gevestig om 'n tuisland vir die Joodse mense te skep. Nog 'n beweegrede was om die Sowjet-teenwoordigheid langs die kwesbare oosgrens te versterk. Die streek is dikwels deur die Chinese geïnfiltreer; in 1927 het Shiang-Kai-Shek samewerking met die Chinese Kommunistiese Party beëindig, wat die bedreiging verder vergroot het. Dit het ook gelyk of die fascistiese Japan bereid en gereed was die Verre-Oosterse provinsies van die USSR los te maak. Om die vestiging in die onherbergsame en onontwikkelde streek aanlokliker te maak, het die Sowjet-regering private eienaarskap van grond toegelaat. Dit het daartoe gelei dat baie nie-Jode hulself in die oblast gevestig het om 'n gratis plaas te kry.

Teen die 1930's is 'n enorme propagandaveldtog van stapel gestuur om meer Joodse setlaars te oorreed om daarheen te trek. In een geval vertel 'n Jiddisje rolprent wat met die regering se geld gemaak is, "Seekers of Happiness," die verhaal van 'n Joodse gesin wat van die Groot Depressie in die Verenigde State ontvlug om 'n nuwe lewe in Birobidzhan te skep. Sowat 1,200 Sowjet-Jode het bestuit om hulle in Birobidzhan te vestig. Die Joodse bevolking het in 1948 'n hoogtepunt van sowat 30,000 bereik, sowat 'n kwart van die streek se bevolking. Teen 2010, volgens syfers van die Russiese sensusburo, was daar net 1,628 mense van Joodse afkoms in die JOO oor (1% van die totale bevolking), terwyl etniese Russe 92,7% van die JOO se bevolking uitmaak. Die JOO is Rusland se enigste outonome oblast en, benewens Israel, die wêreld se enigste Joodse gebied met amptelike status.

Massa-migrasie soos Chinese emigrasie of die Britse diaspora of Duitse diaspora het gelei tot kolonies in die buiteland. In sommige gevalle is uitgewekene-nisplekke permanent gevestig in teikenlande onder die dekmantel van die verspreiding van "godsdiens en kultuur". Die bedoeling agter die beweging en vestiging van uitgewekenes is in baie gevalle (veral wanneer hulle nie per se in 'n nis bymekaarkom nie) nie noodwendig om "hul inheemse beskawing uit te brei" nie, maar eerder om die bevolking van die nuwe beskawing byeen te bring vir ekonomiese doelwitte. 'n Mens moet besef dat uitgewekenes verskil van bannelinge en dikwels is daar min of geen verhouding tussen hulle nie. Bannelinge is gewoonlik diaspora of ontwortelde gemeenskappe of mense wat uit hul oorspronklike grondgebied of tuisland gevlug het na iewers anders en is in dié posisie weens oorlog of 'n ander groot politieke omwenteling en soms sluit dit die invloed van kolonisasie in.



</doc>
<doc id="119914" url="https://af.wikipedia.org/wiki?curid=119914" title="Mars (mitologie)">
Mars (mitologie)

Mars was in die Romeinse mitologie die god van die oorlog. Hy was die seun van Jupiter en Juno. Hy word met wolwe en spegte verbind asook met die eerste maand van die Romeinse kalender wat Martius genoem word. Later is hy aan die Griekse god Ares gelykgestel.

In een van mites oor hom verkrag hy 'n Vestaalse Maagd Rhea Silvia terwyl sy slaap. Sy het gedroom dat 'n haarpen op die grond geval het en dat twee boompies daar begin groei het wat so groot geword het hulle die hele wêreld oorskadu het. Sy het die moeder van Romulus en Remus geword, die stad Rome se twee legendariese stigters.

Die kultus van Mars was veral vir die Romeinse soldate belangrik. Legioene wat 'n veldtog begin doen dit vanaf die godheid se tempel en militêre diens in die leër word gesien as deel van die kultus. In die keisertyd word Mars Ultor – die wreker – die god wat die Caesars (keisers) behoed en wreek.


</doc>
<doc id="119915" url="https://af.wikipedia.org/wiki?curid=119915" title="Holi">
Holi

Holi (Sanskrit: होली) is een van die grootste feeste binne die Hindoegodsdiens. Die fees vind plaas op die maand Phaalguna van die Hindoekalender en word hoofsaaklik deur Noord-Indiërs gevier. Holi is ook bekend as die fees van kleure omdat deelnemers gekleurde water op mekaar gooi. Daar word ook gesê dat die fees gevier word om lente te verwelkom.

Holi is ook op die mite van die demoniese koning Hiranyakashipu gebaseer. Hiranyakashipu wou sy seun Prahlad, 'n sterk aanbidder van die god Wisjnoe, doodmaak. Hiranyakashipu het sy suster, Holika en Prahlada beveel om op 'n brandende vuur te sit, maar Hiranyakashipu het vir Holika spesiale klere gegee. Hierdie klere sou Holika teen die vuur beskerm, maar die vuur het Holika doodgebrand terwyl Prahlad die gebeurtenis oorleef het.

Daar is 'n aantal nie-godsdienstige en kommersiële feeste soos die "Holi One Colour Festival" en die "Colour Run" wat deur Holi geïnspireer is.

Die Suid-Afrikaanse Hindoevereniging "(SA Hindu Mahasabha)" het die kommersiële feeste veroordeel. Volgens hulle kan die kommersialisering van enige godsdienstige geleentheid vir persoonlike wins nie aangemoedig word nie.


</doc>
<doc id="119916" url="https://af.wikipedia.org/wiki?curid=119916" title="TASCAM">
TASCAM

TASCAM (amptelike skryfwyse) is die professionele klankafdeling van die Japannese TEAC Corporation wat sy hoofkwartier in Montebello in die Amerikaanse deelstaat Kalifornië het. 
Tascam het bekendheid verwerf in professionele oudiokringe as die ontwikkelaar van "PortaStudio", die eerste kassetbandgebaseerde multibaanopnemer vir tuisateljees. Die onderneming het daarnaas die eerste massavervaardigde laekoste-multibaanopnemer met "Simul-sync"-sinchronisasie ontwikkel wat op musici gemik was wat self opnames in tuisateljees wou maak. Ander oudioprodukte, wat deur Tascam vervaardig is, het bandopnemers en klankmengers vir tuisopnemers ingesluit wat vanaf die vroeë 1970's tot en met die middel van die 1990's bemark is.


</doc>
