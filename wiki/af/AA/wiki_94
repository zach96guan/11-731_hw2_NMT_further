<doc id="119918" url="https://af.wikipedia.org/wiki?curid=119918" title="Outeur (skrywer)">
Outeur (skrywer)

'n Outeur word eng gedefinieer as die skepper van enige geskrewe werk en kan dus ook as 'n skrywer beskryf word. Die onderskeid lê gewoonlik daarin dat 'n outeur die skrywer van een of meer groot werke, soos boeke of dramas, is.

In die kopieregwette van verskeie regsgebiede is daar min buigsaamheid rakende dit wat as outeurskap geld. Die Kopieregkantoor van die Verenigde State definieer kopiereg byvoorbeeld as "'n vorm van beskerming wat die wette van die Verenigde State aan outeurs van oorspronklike werke … bied". Om "outeur" van enige "literêre, dramatiese, musikale, artistiese of sekere ander intellektuele werke te wees, verleen sekere regte aan hierdie persoon (die eienaar van die kopiereg), veral die eksklusiewe reg om enige produksie of verspreiding van hulle werk te magtig of daarby betrokke te wees. Enige persoon of entiteit wat intellektuele eiendom wil gebruik wat deur kopiereg beskerm word, moet die kopiereghouer se toestemming ontvang om hierdie werk te gebruik, en sal dikwels gevra word om vir die gebruik van die materiaal te betaal. Na afloop van 'n vasgestelde tyd verval die kopiereg op die intellektuele werk en word dit openbare besit en kan dit onbeperk gebruik word. 'n Interessante aspek van outeurskap en kopiereg is dat dit op baie regsgebiede met 'n outeur se afsterwe aan iemand anders oorgedra kan word. Die persoon wat die kopiereg erf, is nie die outeur nie, maar geniet dieselfde regsvoordele.

Sekere vrae ontstaan oor die toepassing van kopieregwette. Hoe is dit byvoorbeeld van toepassing op die komplekse kwessie van "fan"-fiksie. Outeurs kan verskillende van die regte op verskillende tye aan verskillende partye vir verskillende doeleindes en gebruike uitdeel, soos die reg om 'n storielyn vir 'n rolprent aan te pas, maar met verskillende karaktername aangesien die karakters reeds deur 'n ander maatskappy vir 'n televisiereeks of videospeletjies gebruik word. 'n Outeur verbeur sy regte wanneer hy onder kontrak werk, soos wanneer hy opdrag ontvang om 'n spesifieke werk te skep (wanneer 'n outeur byvoorbeeld deur 'n munisipale owerheid aangestel word om 'n toergids op te stel waarvan die regte uitsluitlik aan die munisipaliteit behoort), of wanneer materiaal geskryf word deur intellektuele eiendom te gebruik wat aan ander behoort (soos wanneer 'n roman of draaiboek geskryf word wat 'n nuwe aflewering in 'n reeds gevestigde media-franchise is).

In literatuurteorie wys kritici op komplikasies in die term "outeur "wat verder strek as net die komponente waaruit outeurskap in 'n wetlike opset bestaan. In die nasleep van postmoderne letterkunde, het kritici soos Roland Barthes en Michel Foucault die rol en relevansie van outeurskap ten opsigte van die betekenis of interpretasie van 'n teks ondersoek.

Barthes bevraagteken die idee dat 'n teks aan 'n enkele outeur toegeskryf kan word. In sy essay, "Death of the Author" (1968), skryf hy dat dit die taal is wat praat, nie die outeur nie. Hy beweer dat dit die woorde en taal van 'n teks is wat die betekenis aan die lig bring, nie iemand wat die wetlike verantwoordelikheid vir die produksieproses dra nie. Die verduideliking en betekenis van 'n werk hoef nie by die skepper daarvan gesoek te word nie. Die psige, kultuur, fanatisme van 'n outeur kan buite rekening gelaat word wanneer 'n teks geïnterpreteer word, want die woorde self, as deel van die taaltradisies, is ryk genoeg. Om 'n geskrewe werk te interpreteer sonder om die roem van die outeur, sy smake, passies en swakhede in ag te neem, impliseer dat die taal praat, nie die outeur nie.

Michel Foucault redeneer in sy essay "What is an author?" (1969) dat alle outeurs skrywers is, maar dat alle skrywers nie outeurs is nie. Hy skryf dat alhoewel "'n privaatbrief dalk 'n ondertekenaar het — dit nie 'n outeur het nie". Om die titel "outeur "aan enige geskrewe werk toe te skryf, impliseer dat sekere standaarde aan die teks toegeskryf word wat, volgens Foucault, saam met die idee van "die outeurfunksie" optree. Foucault se outeurfunksie is die idee dat 'n outeur slegs as 'n funksie van 'n geskrewe werk, as gedeelte van die struktuur, bestaan, maar nie noodwendig deel van die vertolkende proses is nie.

Die literatuurkritici Barthes en Foucault stel voor dat lesers nie op die idee van een oorkoepelende stem staatmaak wanneer hulle 'n geskrewe werk interpreteer nie. Hulle waarsku dat vertolkings kan skade ly wanneer die onderwerp van inherent betekenisvolle woorde en taal met die persoonlikheid van die skrywerstem geassosieer word. Lesers behoort die teks eerder in terme van die taal as "outeur" vertolk.

Die outeur van 'n werk ontvang óf 'n persentasie wat volgens groothandel bereken is óf 'n spesifieke fooi óf 'n vaste bedrag vir elke boek wat verkoop word. Uitgewers verminder die risiko van hierdie soort ooreenkoms deur in te stem om die bedrag eers te betaal nadat 'n sekere hoeveelheid kopieë verkoop is. Gevestigde en suksesvolle outeurs kan 'n voorskot ontvang wat teen toekomstige tantieme vasgestel is, maar dit is nie meer 'n algemene gebruik nie. Die meeste onafhanklike uitgewers betaal tantieme as 'n persentasie van die netto ontvangste. Volgens hierdie reëling hoef die outeur niks tot die publikasiekoste by te dra nie. Die koste en finansiële risiko word deur die uitgewer gedra wat dan die grootste persentasie van die ontvangste sal ontvang.

By opdragpublikasies tref die uitgewer al die publikasiereëlings en die outeur dek al die uitgawes. Hierdie soort uitgewer vra normaalweg 'n vaste fooi vir die reëlings rondom publikasie, voorsien 'n verkoopplatform en ontvang 'n persentasie van elke kopie wat verkoop word. Die outeur ontvang die res van die geld. 'n Alternatiewe selfpubliseringsmetode wat algemeen voorkom, is om 'n druk-op-aanvraag publiseerplatform te gebruik, maar hierdie soort platform produseer boeke wat slegs by beperkte afsetplekke beskikbaar is en nie deur hoofstroom verspreiders en boekwinkels verkoop word nie (CreateSpace is byvoorbeeld eksklusief aan Amazon).

Die verhouding tussen die outeur en redigeerder, baie keer die outeur se enigste skakel met die uitgewers, word dikwels as die spanningsarea gekarakteriseer. Die outeur sal sy lesers gewoonlik slegs bereik indien die verhaal die redigeerder se aandag trek. Die outeur is nie meer die enigste noodwendige betekenismaker nie, maar die invloed van die redigeerder en uitgewer word ingesluit ten einde die gehoor as sosiale handeling by die skryfproses te betrek. Daar is drie hoofareas wat deur redigeerders gedek word - Taalversorging (die nagaan van die grammatika en spelling en die korrigering van spelfoute), Storie ('n potensiële area van groot angs vir outeur sowel as uitgewer) en Uitleg (die opstel van die laaste proef vereis dikwels klein veranderinge. 'n Uitlegredakteur moet sorg dat dit nie die sin van die teks verander nie).

In Pierre Bourdieu se essay "The Field of Cultural Production" word die uitgewersbedryf as'n "ruimte van literêre of kunstige posisionering" of 'n "strydveld" uitgebeeld wat deur die spanning en beweging onder die verskeie posisies in die veld gedefinieer word. Vir die outeur in die besonder, beteken outeurskap dat die teks deel van sy identiteit uitmaak, en daar is baie op die spel in die onderhandeling van gesag oor daardie identiteit. As "kulturele beleggers" vertrou die uitgewers op die redigeerder-posisie om 'n goeie belegging in "kulturele kapitaal" te identifiseer wat uiteindelik kan groei om 'n ekonomiese kapitaalopbrengs vir alle posisies te verseker.

Volgens die studies van James Curran het die sisteem van gedeelde waardes onder redigeerders in Brittanje druk op outeurs geplaas om te skryf om aan die redigeerders se verwagtings te voldoen. Die fokus word dus van die lesersgehoor weggeneem en die verhouding tussen outeurs en redigeerders en skryf as 'n sosiale handeling word onder spanning geplaas. Selfs boekresensies deur redigeerders is van groter belang as die leserskap se reaksie op die teks.

Volgens 'n standaardkontrak met 'n outeur bestaan vergoeding gewoonlik uit 'n betaling in die vorm van 'n voorskot en tantieme. 'n Voorskot is 'n ronde bedrag wat voor publikasie betaal word. 'n Voorskot moet eers uitverdien wees voordat tantieme betaal kan word. 'n Voorskot kan in twee ronde bedrae betaal word: die eerste betaling by kontraktekening, en die tweede by aflewering van die voltooide manuskrip of publikasie.

In sommige lande verdien outeurs ook 'n inkomste van 'n staatskema. Binne hierdie skemas ontvang outeurs 'n bedrag vir die aantal kopieë van hulle boeke in opvoedkundige en/of openbare biblioteke.

Baie outeurs vul hulle inkomste uit boekverkope aan met openbare spreekgeleenthede, skoolbesoeke, toelae en dosent-/onderwysposte.

Spookskrywers, tegniese skrywers en handboekskrywers word normaalweg op 'n ander manier betaal: gewoonlik 'n vaste fooi of 'n per-woord-tarief in plaas van 'n persentasie van verkope.



</doc>
<doc id="119921" url="https://af.wikipedia.org/wiki?curid=119921" title="BZN">
BZN

BZN ("Band Zonder Naam"; Nederlands vir "Musiekgroep Sonder Naam") was 'n suksesvolle Nederlandse popgroep wat baie treffers gehad het tussen 1966 en 2007. Deur 'n kombinasie van hoë produktiwiteit en 'n gedissiplineerde werksetiek, met 'n besondere goeie aanvoeling vir dit wat hulle aanhangers wou hoor, het BZN 'n dertig-jarige teenwoordigheid op die treffersparade in Nederland gehad, in 'n mate vergelykbaar met dié van Cliff Richard in die Verenigde Koninkryk.

BZN het meestal Engelse en Franse musiek opgeneem, maar het ook sukses behaal met materiaal in Nederlands en Duits.

BZN begin as 'n pop-rock-musiekgroep in hul tuisdorp, Volendam in 1966, waar hulle musiek soortgelyk aan vroeë Bee Gees-musiek gemaak het. Die aanvanklike groep het bestaan uit Jan Veerman (sanger), Cees Tol (kitaar), Evert Woest Burg (kitaar) Jan Tuijp (baskitaar) en Gerrit Woest Burg (tromme).

In die vroeë 1970's, het die groep oorgeskakel na "hard-rock" en sukses behaal op die Top-40 treffersparade. Nadat die oorspronklike hoofsanger Veerman die groep verlaat, en tromspeler Jan Keiser sy plek inneem, het die groep 'n musikale U-draai gemaak en begin om kommersiële popmusiek te maak. Hulle voeg 'n vroulike mede-sanger, Anny Schilder by, en dit lê die grondslag vir hul status as die gewildste Nederlandse musiekgroep ooit (in terme van albums en enkelsnit-treffers). BZN het meer as 50 treffers op die Nederlandse treffersparade gehad, en is die enigste musiekgroep wat treffers vir 26 agtereenvolgende jare (1973–1998) op die Top-40 treffersparade gehad het. Hulle album-teenwoordigheid op die treffersparade was selfs sterker, sonder onderbreking vanaf 1977 tot 2008.

BZN se groot deurbraak kom met die liedjie "Mon Amour" (1976), wat die #1 treffersparade-posisie vir meer as 5 weke gehou het. Buite Nederland het die groep ook 'n paar suksesse behaal, waaronder verskeie treffers in Suid-Afrika (soos "Yeppa" in 1990) en geringe suksesse met hul Franse liedjies in Kanada.

Deur die jare het die groep baie veranderinge ondergaan. Die vernaamste verandering was toe Schilder die groep in 1984 verlaat het (sy is vervang deur Carola Smit), en in 1988, toe die broers Cees en Thomas Tol, wat tot op daardie stadium vir die meeste van die musiek en lirieke verantwoordelik was, die groep verlaat het. Die groep het nogtans suksesvol gebly, en maak hul laaste groot verandering in strategie toe hulle in 2003 besluit om in Nederlands in plaas van Engels te sing.

BZN is ook verantwoordelik vir die aanvanklike sukses van die sanger Jan Smit, wat deur BZN op die ouderdom van 10 ontdek is, en voortgegaan het om sukses in pop- en schlager-musiek in Nederland, Duitsland en België te bereik.

Op 14 Oktober 2005 is vier lede van BZN erken met 'n Nederlandse Riddersorde vir hul bydraes tot die Nederlandse musiekgeskiedenis.

Op 15 Februarie 2006 kondig BZN aan dat hulle hul laaste musiektoer sou doen, en dan gaan ophou musiek maak. Hulle sluit af met met 'n finale konsert in Rotterdam op 16 Junie 2007.

Ten spyte van beperkte internasionale sukses, het 'n merkwaardige hoeveelheid van BZN se albums goud- en platinumstatus bereik. Beraamde wêreldwye verkope van 15 miljoen albums het gelei tot 'n totaal van 88 goud en (dubbel) platinum-albums. Dertig verskillende albums (insluitend grootste treffer-kompilasies) het platinumstatus in Nederland bereik, en die groep het platinum-albums vir 22 agtereenvolgende jare gehad (1977 tot 1998).







</doc>
<doc id="119922" url="https://af.wikipedia.org/wiki?curid=119922" title="Honda Gold Wing">
Honda Gold Wing

Die Honda Gold Wing is 'n reeks toermotorfietse deur Honda vervaardig. Dit is vrygestel op die Keulen Motorfietsskou in Oktober 1974, en het 'n gewilde model geword in Noord-Amerika, Wes-Europa en Australië, asook in Japan. Totale verkope van meer as 640 000 is aangeteken, die meeste van hulle in die Amerikaanse mark.

Die Vereniging van Automobielingenieurs van Japan sluit 'n Honda Gold Wing GL1000 vervaardig in 1974 in as een van hul "240 Landmerke van Japannese Motortegnologie". Teen middel van 2012 het Honda GL-modelle agtien keer op die "Cycle World "lys van "Tien beste motorfietse" verskyn.

Oor die verloop van die geskiedenis, is talle veranderinge aan die ontwerp en produksie gemaak. In 1975 het dit 'n 999 cc platviersilinder gekry en in 2001 'n platsessilinder. Teen 2012, het die model 'n windskerm met verhitting en 'n verstelbare voorruit gehad, asook panniers, satellietnavigasie en radio, 'n sesluidsprekerklankstelsel met MP3 en iPod konneksie, sluitweerremme, togbeheer, elektries ondersteunde trurat, en 'n opsionele lugsak.

Gold Wings is vervaardig in Marysville, Ohio vanaf 1980 tot en met 2010, toe motorfietsproduksie daar gestaak is. Produksie is in 2011 hervat in Kumamoto Prefektuur, Japan, met behulp van gereedskap ingevoer van die ou aanleg. 


</doc>
<doc id="119923" url="https://af.wikipedia.org/wiki?curid=119923" title="Saint-Ouen-de-Thouberville">
Saint-Ouen-de-Thouberville

Saint-Ouen-de-Thouberville is 'n Franse dorp in die département Eure (région Normandië), suid-wes van Rouen, met sowat 2300 inwoners (2014).

Die dorp is geleë in die Roumois.

Dit word deur die La Londe-Rouvray-bos begrens wat in die departement Seine-Maritime geleë is.

Die dorp word as "Tubertii Villa" vir die eerste keer in 1050 genoem. Die huidige dorp is na die heilige Audoënus genoem (Fr. "Ouen"; 609 -686), wat sedert 641 aartsbiskop van Rouen was.


</doc>
<doc id="119924" url="https://af.wikipedia.org/wiki?curid=119924" title="Honda CBR1100XX">
Honda CBR1100XX

Die Honda CBR1100XX Super Blackbird was 'n Honda supermotorfiets, deel van die CBR-reeks wat van 1996 tot 2007 vervaardig is. Die fiets is ontwikkel om die Kawasaki Ninja ZX-11 uit te daag as die wêreld se vinnigste produksiemotorfiets, en Honda het daarin geslaag met 'n topspoed van 287,3 km/h (178,5 mpu). Twee jaar later is die titel oorgeneem deur die Suzuki Hayabusa, wat 312 km/h (194 mpu) gehaal het. Die Blackbird is vernoem na die Lockheed SR-71, ook 'n spoedrekordhouer.

Dit het die grootste enjinverplasing in Honda se CBR-reeks motorfietse.


</doc>
<doc id="119925" url="https://af.wikipedia.org/wiki?curid=119925" title="Wanabsorpsie">
Wanabsorpsie

Pasiënte wat aan wanabsorpsie ly, neem genoeg voedsel in, maar kan nie die voedsel as genoegsame hoeveelhede energie vanaf die verteringstelsel na die res van die liggaam vervoer nie. Sulke pasiënte verloor dikwels gewig as volwassenes en as dit by kinders voorkom, groei sulke kinders nie genoegsaam nie.

Moontlike oorsake van wanabsorpsie sluit in:

Wanneer die pasiënt 'n ooraktiewe skildklier het, skei die skildklier te veel van die hormoon tiroksien af. Alle organe funksioneer dan teen 'n ekstra vinnige pas en veroorsaak dat die lyers bewe, 'n warm vel ervaar, hul oë uitstoot, oormatig sweet, gewig verloor, diarree ontwikkel, 'n vinnige hartklop kry en sensitief raak vir hitte.

Wanneer die dunderm 'n gewas of kanker bevat, sal inflammasie ontstaan wat dan diarree en wanabsorpsie sal veroorsaak.

Chirurgie aan die maag of derms, kan inflammasie veroorsaak en tot wanaborpsie lei terwyl die pasiënt besig is om te herstel.

Persone wat aan Coeliakie se siekte ly, kan nie gluten verteer nie. Enige kos wat gluten bevat, lei dan tot diarree, ongemak, gewigsverlies, winderigheid en 'n opgeswelde maag.

Ander oorsake van wanabsorpsie sluit in:
Minder algemene oorsake van wanabsorpsie sluit in:


</doc>
<doc id="119926" url="https://af.wikipedia.org/wiki?curid=119926" title="Hoogtevrees">
Hoogtevrees

Hoogtevrees is die vrees wat mense vir hoogtes het. Hierdie angs bestaan in 'n meerdere of mindere mate by alle mense. Indien die angs buitensporige vorme aanneem, praat mens van akrofobie. Akrofobie het baie met dieptevrees in gemeen. Beide fobies hou met die vrees om te val verband.

Akrofobie is 'n baie spesifieke fobie en kan net soos die meeste ander fobies met gedragsterapie behandel word. Mense wat aan akrofobie ly kan dikwels aan sekere hoë plekke, soos 'n woonstel, gewoond raak. Die angs kan egter terugkeer as die persoon vir 'n lang tyd nie aan hoogtes blootgestel is nie.

Daar is verskillende vorme van hoogtevrees:

Hoogtevrees kan 'n kombinasie van kognitiewe en optiese hoogtevrees wees. Spanning kan ook hoogtevrees aanwakker. In so 'n geval kan die hoogtevrees verdwyn as die persoon weer rustig en minder gespanne raak.


</doc>
<doc id="119927" url="https://af.wikipedia.org/wiki?curid=119927" title="Hiperkeratose">
Hiperkeratose

Hiperkeratose is 'n algemene term wat verwys na vel wat beskadig is. Vel wat gereeld aan die son blootgestel is as jongmens, asook ligte velle, lyk maklik hieraan. Hiperkeratose kan tot velkanker ontwikkel.

Die beskadigde area lyk soos growwe, opgehewe vel, maar is nie rooi nie en jeuk ook nie.

Beskadigde areas word gewoonlik met suurrome, bevriesing, brand, chirurgiese verwydering of kankerwerende salf behandel. In ouer pasiënte, wat groot areas van beskadigde areas het, is dit nie prakties om die areas uit te sny nie, daarom word dit gewoonlik aanbeveel dat sulke pasiënte gereeld die areas moet laat ondersoek, sodat enige veranderinge in die areas vinnig raakgesien en behandel kan word.


</doc>
<doc id="119928" url="https://af.wikipedia.org/wiki?curid=119928" title="Akute hepatiese porfirie">
Akute hepatiese porfirie

Akute hepatiese porfirie is 'n tipe lewersiekte.

Dit is oorerflik en word van een generasie tot 'n volgende oorgedra, maar slegs sowat 10% van lyers presenteer met simptome. In sommige gevalle kan die andersins statiese siekte deur steroïde, dwelms, 'n infeksie of uithongering geaktiveer word,



Komplikasies sluit die volgende in:

Akute hepatiese porfirie word deur 'n bloedtoets gediagnoseer.

Genetiese berading word gewoonlik deel van die behandelingsprosedure asook die verduideliking van voorkomingsfaktore. Stres, kits diëte, alkohol en sekere medikasies moet vermy word. Verder word die lyers behandel met gevorderde medikasie. Die siekte kan nie genees word nie, maar wel beheer word onder noukeurige mediese behandeling. Indien asemhalingsspiere aangetas word deur die siekte, kan pasiënte weens asemtekort sterf.


</doc>
<doc id="119929" url="https://af.wikipedia.org/wiki?curid=119929" title="Adenoïede">
Adenoïede

Adenoïede is 'n massa limfkliere wat agter die nasale kanaal en aan die bokant van die keel geleë is.

By kinders is die boonste en agterste dele van die keelholte gewoonlik bedek met 'n groot massa limfweefsel, wat die derde keelholtemagel vorm. Omstreeks 15-jarige leeftyd krimp hierdie mangel egter totdat dit heeltemal verdwyn. Die slymvliesagtige membraan wat die keelholte bedek, word dan weer heeltemal glad. 

Vergrote adenoïede kan die buis van "Eustachius" se opening blokkeer, wat tot oorinfeksies, soos middeloorontsteking, kan lei. Die buise verbind die oor en die keel. Hierdie vergrote massa limweefsel kan, indien dit groot omvang bereik, in 'n mate invloed op die asemhaling uitoefen deur die lugweg van die neus na die keelholte gedeeltelik te versper.

Die adenoïede help om infeksie te keer, maar wanneer hulle gereeld self geïnfekteer word, word hulle gewoonlik chirurgies verwyder, sonder enige noemenswaardige nagevolge. Dit word selde of ooit alleen verwyder. Slegs wanneer 'n mangeloperasie ("tonselektomie") in ieder geval nodig is, word dit gelyktydig verwyder. 




</doc>
<doc id="119930" url="https://af.wikipedia.org/wiki?curid=119930" title="Algemene persoonlikheidsteuring">
Algemene persoonlikheidsteuring

'n Algemene persoonlikheidsteuring is 'n blywende patroon van innerlike gedrag en ervaring wat aansienlik afwyk van die verwagtinge van die individu se kultuur.


</doc>
<doc id="119931" url="https://af.wikipedia.org/wiki?curid=119931" title="Godsdiens in Suid-Afrika">
Godsdiens in Suid-Afrika

Suid-Afrika is 'n sekulêre staat. Die grondwet waarborg vryheid van godsdiens. Baie godsdienste word verteenwoordig in die etniese en plaaslike diversiteit van die bevolking, met die Christendom as algeheel dominant.

Die Tradisionele Afrika-Godsdiens van die Khoisan en swarttaalsprekers, is opgevolg en oorheers deur die Christendom wat deur die Nederlandse en later die Britse setlaars ingebring is. Tydens apartheid was daar volgehoue vervolging van die Tradisionele Afrika-Godsdiensgangers en geforseerde bekering na die Christendom.

In 1930 was die meerderheid van die Afrikaners Calviniste.

Islam in Suid-Afrika is deur die Kaap-Maleise slawe van die Nederlandse setlaars bekend gestel. Hindoeïsme is ingebring deur die kontrakarbeiders wat ingevoer is uit die Indiese subkontinent. Boeddhisme is deur beide die Indiese en Sjinese immigrante bekend gestel.

Judaïsme in Suid-Afrika het 'n geruime tyd voor die ontdekking van die Kaap die Goeie Hoop ontstaan deur die deelname van Joodse sterrekundiges en kartograwe in die Portugese ontdekking van die see-roete na Indië. Hulle het Bartolomeus Dias en Vasco da Gama bygestaan wat die eerste om die Kaap die Goeie Hoop geseil het in 1488 en 1497 onderskeidelik. Die Joodse setlaars het egter eers ná 1820 in groter getalle aangekom.

Die Bahá'í-geloof is in 1911 bekendgestel. Die Bahá'í gemeenskap het besluit om die lidmaatskap van hulle nasionale vergadering te beperk tot swart aanhangers toe 'n gemengde-ras vergadering verbied is onder Apartheid. Hulle het ongeveer 250,000 lede.

Die sosiaal-gemarginaliseerde aanhangers van die Tradisionele Afrika-Godsdiens het vir die publiek meer sigbaar en georganiseerd geword in die demokratiese post-Apartheid Suid-Afrika en tel vandag meer as 6 miljoen, of ongeveer 15 persent van die bevolking.

Die sensus van 2001 verskaf die mees onlangse nasionale statistieke vir godsdienstige denominasies. Die sensus van 2011 het nie vrae oor godsdiensoortuigings ingesluit nie as gevolg van lae prioriteit.
'n 2012 "Win-Gallup International Religiosity and Atheism"-peiling het aangedui dat die aantal Suid-Afrikaners wat hulself as godsdienstig beskou afgeneem het van 83% van die bevolking in 2005 tot 64% van die bevolking in 2012.

'n Studie in 2015 het beraam dat sowat 6,500 Christengelowiges vanuit 'n Moslem-agtergrond in die land woonagtig is.

Die "Association of Religion Data Archives "(gebaseer op Christelike tendense wêreldwyd) het in 2010 beraam dat 82.0% van Suid-Afrikaners geïdentifiseer het met Christenskap, 7.1% het geïdentifiseer met inheemse godsdienste, 5.4% het geïdentifiseer as agnosties, 2.4% het geïdentifiseer as Hindoe, 1.7% het geïdentifiseer as Moslem, 0.5% het geïdentifiseer as Bahá'í, 0.3% elk het geïdentifiseer as Boeddhisties en ateïsties, 0.2% het geïdentifiseer met die Joodse oortuigings en minder as 0.1% het geïdentifiseer met elke ander groep.

Die Christendom is die dominante godsdiens in Suid-Afrika, met byna 80% van die bevolking wat in 2001 Christenskap bely het. Geen enkele denominasie oorheers nie, met die hoofstroom Protestantse kerke, Pinksterkerke, Afrika-geïnisieerde kerke en die Rooms-Katolieke Kerk almal met beduidende getalle aanhangers. Wat belangrik is, is dat daar beduidende en volgehoue sinkretisme is met die Afrika Tradisionele Godsdiens onder die meeste van die self-verklaarde Christene in Suid-Afrika. Van die totale nasionale bevolking van 44.8 miljoen, het 35.8 miljoen of 79.8% geïdentifiseer as lede van 'n Christelike denominasie.

Die geskiedenis van die Nederduitse Gereformeerde Kerk in Suid-Afrika dateer terug na die eerste Europese nedersetting aan die Kaap die Goeie Hoop in 1652. Sedertdien, is Protestantisme die oorheersende godsdiens van die Europese setlaars en vandag van Suid-Afrika as 'n geheel. Die grootste Protestantse denominasie in die land is die Pinksterkerke, gevolg deur die Metodiste, die Gereformeerde kerke en die Anglikane.

Die Zion Christian Church (ZCC) is die grootste Afrika-geïnisieerde kerk in Suider-Afrika. Die kerk se hoofkwartier is by Moria in die Limpopoprovinsie.

Volgens die 1996 Suid-Afrikaanse Sensus, het die getal lidmate op 3,87 miljoen gestaan. In 2001 het die lidmaatskap toegeneem tot 4,97 miljoen. Latere sensusstatistiek oor geloofsgroepering is ongelukkig nie beskikbaar nie.

Die Rooms-Katolieke Kerk in Suid-Afrika is 'n deel van die universele Katolieke Kerk wat bestaan uit die Romeinse Rite en 22 Oosterse rites. Die Suid-Afrikaanse Rooms-Katolieke kerk is onder die geestelike leierskap van die Suider-Afrikaanse Katolieke Biskoppekonferensie en die pous wat gebaseer is in die Vatikaanstad. Dit bestaan uit 26 bisdomme en aartsbisdomme plus 'n apostoliese vikariaat.

In 1996 was daar ongeveer 3,3 miljoen Katolieke in Suid-Afrika, wat omtrent 6% van die totale Suid-Afrikaanse bevolking uitgemaak het. Tans is daar ongeveer 3,8 miljoen Katolieke, waarvan 2.7 miljoen van die verskillende swart etniese groepe in Suid-Afrika is, naamlik die Zoeloe,Xhosa en Sotho. Bruin en Wit Suid-Afrikaners het elk ongeveer 300 000 lede. Die meeste wit Katolieke is Engelssprekend, en die meerderheid is afstammelinge van Ierse immigrante. Baie ander is Portugese setlaars en hulle nageslagte wat vanuit Angola en Mosambiek geïmmigreer het na onafhanklikheidswording in die 1970's. Die verhouding van die Katolieke onder die oorwegend Calvinistiese wit Afrikaanssprekers, en Suid-Afrikaanse Asiërs wat hoofsaaklik Hindoes van Indiese afkoms is, is baie klein.

Islam in Suid-Afrika is 'n minderheidsgodsdiens, wat, volgens raming, deur minder as 1.5% van die totale bevolking beoefen word. Dit het in drie fases gegroei. Die eerste fase het die vroegste Moslems gebring as deel van die gedwonge migrasie van slawe, politieke gevangenes en politieke bannelinge uit Afrika en Asië (hoofsaaklik uit die Indonesiese argipel) wat geduur het vanaf 1652 tot die mid-1800's. Die tweede fase was die aankoms van die Indiërs om as arbeiders te werk in die suikerrietvelde in Natal tussen 1860 en 1868, en weer van 1874 tot 1911. Van die ongeveer 176,000 Indiërs van alle gelowe wat ingevoer is na die Natalprovinsie, was byna 7-10% van die eerste besending, Moslems.

Die derde fase, na aanleiding van die einde van Apartheid is gekenmerk deur die golf van Afrika Moslems wat ingestroom het oor die grense van Suid-Afrika. Onlangse syfers skat die aantal as tussen 75,000 en 100,000. Bykomend is daar 'n aansienlike aantal Moslems uit Indië en Pakistan wat aangekom het as ekonomiese migrante. Die meerderheid van die Suid-Afrikaanse Moslems is Sunni, kleiner getalle is Ahmadi, veral in Kaapstad.
Hindoeïsme word gevind in die verskillende provinsies van Suid-Afrika, maar hoofsaaklik in KwaZulu-Natal. Ongeveer 1.22% of 551,669 van die Suid-Afrikaanse bevolking is Hindoe volgens die 2001-sensus. Dit is die grootste konsentrasie Hindoes in Afrika, na Mauritius.

Dit is onduidelik wanneer die eerste Hindoes hulle in Suid-Afrika gevestig het. Die oorgrote meerderheid van die huidige Hindoes in Suid-Afrikaanse provinsies is afstammelinge van die arbeiders wat vanaf 1860 tot 1919 deur die Britse koloniale regering ingevoer is om in die plantasies en die myne te werk wat deur die Britse setlaars besit is. Baie het gekom van Tamil, Nadu, Gujarat, Maharashtra, Uttar, Pradesh en Bihar, en sommige van die ander state van Indië. Vroeë Hindoe-nedersettings in Suid-Afrika het gely onder diskriminasie, teistering en vervolging. Daar is na Indiërs verwys as "koelies” hulle is volgens ras geskei, en hierdie diskriminasie het geduur deur die Apartheids-era tot in 1994.

Die eerste Hindoetempels was in die 1870's al operasioneel. Sommige Suid-Afrikaanse plaaslike regerings het in die 1910's tempelgeboue en eienaarskap van eiendom deur die Hindoes verbied. Die moderne Suid-Afrika het baie Hindoetempels, en sy Hindoegemeenskap vier groot feeste van die Hindoeïsme soos Deepavali.

Die Bahá'í-geloof in Suid-Afrika het begin met die hou van Bahá'í-vergaderings in die land in 1911. 'n Klein bevolking van die Bahá'ís het tot 1950 gebly toe groot getalle van internasionale Bahá'í-pioniers in Suid-Afrika gevestig het. In 1956, nadat lede van verskillende inheemse stamme in Suid-Afrika aangesluit het, is 'n streek Bahá'í-vergadering verkies wat Suid-Afrika ingesluit het. Later het elkeen van die verskillende lande hul eie onafhanklike Bahá'í National Spiritual Assembly gevorm. In 1995, na 'n lang tydperk van groei maar ook onderdrukking tydens Apartheid, is die tuislande herenig met Suid-Afrika, en die Bahá'í National Spiritual Assembly of South Africa is gevorm. In 2005 is die Bahá'ís geskat op ongeveer 240,100 aanhangers.

Die geskiedenis van die Jode in Suid-Afrika het hoofsaaklik begin onder die Britse Ryk, na aanleiding van 'n algemene patroon van verhoogde Europese vestiging in die 19de eeu. Die vroeë patrone van Joods-Suid-Afrikaanse geskiedenis is byna identies aan die geskiedenis van die Jode in die Verenigde State van Amerika, maar op 'n baie kleiner skaal, en sluit die tydperk in van die vroeë ontdekkings en nedersettings uit die laat 17de eeu tot die vroeë 19de eeu. Die gemeenskap het tienvoudig vermeerder tussen 1880 en 1914; van 4 000 tot meer as 40,000. Tydens Apartheid was 'n aantal van die Jode prominent in die Anti-Apartheid Beweging, terwyl die ander instrumenteel was in die bevordering van die uitbreiding van die diplomatieke militêre bande tussen Israel en die land se wit regering. Suid-Afrika se Joodse gemeenskap verskil van sy eweknieë in ander Afrika-lande, in die sin dat die meerderheid op die vasteland gebly het eerder as om na Israel te emigreer (62% van die maksimum 120 000 woon nog in SA). Onder potensiële Joodse emigrante, is baie van hulle geneig om 'n bestemming te kies wat ook gewild is onder ander Suid-Afrikaners, soos Australië.


</doc>
<doc id="119932" url="https://af.wikipedia.org/wiki?curid=119932" title="Paranoïese persoonlikheidsteuring">
Paranoïese persoonlikheidsteuring

'n Paranoïese persoonlikheidsteuring word gekenmerk deur deurdringende wantroue in en agterdog van andere – hul motiewe word as kwaadwillig geïnterpreteer. Hierdie tipe persoonlikheidsteuring begin in vroeë volwassenheid en kom voor in 'n verskeidenheid van kontekste.


</doc>
<doc id="119933" url="https://af.wikipedia.org/wiki?curid=119933" title="Ontwykende persoonlikheidsteuring">
Ontwykende persoonlikheidsteuring

'n Ontwykende persoonlikheidsteuring is 'n persoonlikheidsteuring wat gekenmerk word deur 'n deurdringende patroon van sosiale inhibisie, gevoelens van ontoereikendheid, en hipersensitiwiteit vir kritiek. Dit begin gedurende vroeë volwassenheid en dit presenteer in 'n verskeidenheid kontekste.


</doc>
<doc id="119934" url="https://af.wikipedia.org/wiki?curid=119934" title="Afhanklike persoonlikheidsteuring">
Afhanklike persoonlikheidsteuring

Afhanklike persoonlikheidsteuring is 'n persoonlikheidsteuring wat gekenmerk word deur 'n deurdringende en oormatige behoefte om voor gesorg te word. Dit lei tot onderdanige en klouerige gedrag asook skeidingsangs. Dit begin gedurende vroeë volwassenheid en is in 'n verskeidenheid van kontekste toepaslik.


</doc>
<doc id="119940" url="https://af.wikipedia.org/wiki?curid=119940" title="Sperrgebiet">
Sperrgebiet

Die Sperrgebiet is 'n park in die suidwestelike deel van Namibië. Weens die diamantrykdom is toegang tot die gebied beperk.

Die noordgrens van die park is die pad van Aus, via Kolmanskop na Lüderitz. Ooswaarts strek die gebied rofweg tot die lyn van Aus, Witpüts, Rosh Pinah en Sendelingsdrif. Die Oranjerivier van Oranjemund en Alexanderbaai tot by Sendelingsdrif vorm die skeiding met die Richtersveld in Suid-Afrika. Aan die westekant strek die streek vanaf Oranjemund tot 72 km noord van Lüderitz.

Die gebied beslaan 26 000 km², dus ongeveer 3% van die grondgebied van Namibië. Hierdie halfwoestyngebied is een van die winderigste dele op aarde en word geteister deur aanhoudende sandstorms en temperatuuruiterstes. Lüderitz en Oranjemund is die enigste nedersettings, alhoewel daar by Bogenfels, Elizabethbaai, Pomona en Märchental bouvalle van verlate myndorpies voorkom. Die hoogste punt is 1488 m bo seevlak en die Aurusberge en die Klinghardtberge is die vernaamste berge. Roter Kamm is op drie na die grootste meteorietkrater van die sy soort in die wêreld en is 'n 80 km noord van Oranjemund. Weens die min beskutte baaie, rotsagtige kus en die wind is dit moeilik om aan die kus te land. Toerisme en diamantontginning vorm die kern van die ekonomie. Op die eilande word guano versamel en robbe gejag.

Vir 'n eeu was die streek gesluit vir die publiek en is die wye verskeidenheid plante en diere met rus gelaat. Die park is in Junie 2004 gestig. Groot dele daarvan is weens die woestyntoestande onbereikbaar. 'n Wye area by die mond van die Oranjerivier is in 1995 tot RAMSAR-gebied verklaar.

Een van die merkwaardigste ontdekkings was die van diamante deur August Stauch (1878–1947) in die destydse Duits-Suidwes-Afrika. Aanvanklik het dit nie veel aandag getrek nie, maar toe die ontdekking eers deur 'n Duitse geoloog bevestig is, het die ontginning vinnig gevorder en het die Duitse owerheid in Berlyn 'n alleenreg aan die Deutsche Diamantengesellschaft in die gebied toegeken. In 1913 en 1914 was die produksie 1,6 miljoen karaat. Tydens die Eerste Wêreldoorlog het die produksie tot stilstand gekom en kort na die oorlog het die produksie 'n hoogtepunt bereik. In die jaar 1964 het Consolidated Diamant Mines of South West Africa (kortweg bekend as CDM en 'n filiaal van De Beers) meer as 1¼ miljoen karaat se diamante gedelf. Oor 'n periode van 80 jaar het die maatskappy 65 miljoen karaat se diamante van hoë kwaliteit hier bymekaar gemaak. In 1994 het die Namibiese regering 'n 50% aandeel in die diamantbedryf by De Beers oorgeneem, die firma staan tans bekend as Namdeb Diamond Corporation. Diamantontginning vind nou op 'n baie beperkte skaal plaas.

Die kusgebied is uiters onherbergsaam en verskeie skepe het al daar vergaan. In 1533 het die Portugese skip "Bom Jesus" hier met 'n groot vrag goud, silwer en ivoor aan boord op die rotse geloop. Die wrak is eers in April 2008 opgespoor en dit word deur kenners as van groot kulturele en en wetenskaplike belang beskou. Die terrein van die vonds word deur Unesco beskerm.



</doc>
<doc id="119946" url="https://af.wikipedia.org/wiki?curid=119946" title="Chloried">
Chloried

'n Chloried is 'n chemiese stof wat chloor in 'n oksidasietoestand van -1 bevat.

Dit kan 'n sout wees wat die chloriedioon () bevat, soos die bekende natriumchloried NaCl (tafelsout). Dit kan egter ook 'n organiese stof wees waarin waterstofatome deur chlooratome vervang is, soos in chloroform ().

Chloriede van metale het meestal ioniese bindings. Hulle kan beskou word as soute afgelei van waterstofchloried. Die meeste soute is taamlik goed oplosbaar in water. Uitsonderings op hierdie reël is soute soos AgCl, and wat effens kovalent is.


</doc>
<doc id="119947" url="https://af.wikipedia.org/wiki?curid=119947" title="Charlize Berg">
Charlize Berg

Charlize Berg, gebore op 10 April 1992 in Centurion, is 'n Afrikaanse sangeres wat van kleins af begin sing het. Tussen 2008 en 2009 tree sy saam met die Suid-Afrikaanse sanger, Kevin Leo op. Hulle neem hulle eerste album, "Sentimental", saam op. In 2010 teken sy 'n platekontrak met "Select Music" en in 2011 word haar eerste solo-album, "Charlize Berg" vrygestel. In 2012 word sy genomineer vir 'n SAMA-prys. 





</doc>
<doc id="119950" url="https://af.wikipedia.org/wiki?curid=119950" title="Ioonradius">
Ioonradius

'n Ioonradius is 'n maat vir die grootte van 'n ioon.

Ioonradiusse kan op verskeie maniere gedefinieer en bepaal word.

Van Pauling

Termochemiese radiusse kan selfs vir komplekse ione soos nitraat ( of pentafluoromolibdaat gedefinieer word. Die definisie se basis in die Kapustinskii-vergelyking vir binêre ioniese stowwe of sy onlangser generalisasie deur Glasser geleë. Dié radius word termochemies genoem omdat Bartlett het aangetoon dat daar 'n eweredigheid bestaan tussen die roosterentalpie en die derdemagswortel van 'n molekuul se volume. Die kristalstrukture van MX soute waarin M 'n alkalimetaalioon en X 'n komplekse anioon is kan met hulle roosterentalpieë vergelyk word en dit lewer 'n waarde vir die termochemiese straal vir die komplekse anioon. Hierdie waarde is 'n gemiddelde omdat hierdie ione nie bolvormig is nie. 

Later is die metode na verbindings soos uitgebrei. Waardes van honderde komplekse ione is beskikbaar. 


</doc>
<doc id="119951" url="https://af.wikipedia.org/wiki?curid=119951" title="Kolmanskop">
Kolmanskop

Kolmanskop is 'n spookdorp in die Namibwoestyn in die suide van Namibië, 10 km binnelands vanaf die hawestad Lüderitz. Dit is vernoem na die transportryer Johnny Coleman, wat tydens 'n sandstorm sy ossewa verlaat het om langs 'n helling teenoor die nedersetting te skuil. Dit was eens 'n klein, maar baie ryk myndorpie. Tans is dit 'n gewilde toeristebestemming wat deur Namdeb (Namibië-De Beers) bestuur word.

In 1908 ontdek Zacharias Lewala 'n diamant in die gebied en wys dit aan sy toesighouer, Augustus Stauch, 'n Duitse spoorlyn-inspekteur. Met die besef dat die gebied ryk aan diamante is, het Duitse mynwerkers begin instroom. Kort daarna verklaar die Duitse regering 'n groot gebied as 'n "Sperrgebiet", en begin om die diamante in die veld te ontgin.

Die eerste mynwerkers het hul nuutgevonde rykdom gebruik om die dorp te bou. Die argitektoniese styl van 'n Duitse dorpie is nagevolg en geriewe en instellings is aangelê, insluitend 'n hospitaal, danssaal, kragstasie, skool, kegel-stegie, teater en sportsaal, casino en ys-fabriek. Die eerste X-straal-stasie in die suidelike halfrond, asook die eerste trem in Afrika is opgerig, en die dorp is per spoor met Lüderitz verbind.

Ná die Eerste Wêreldoorlog het die dorp stadig agteruit begin gaan, toe die diamantveld uitgeput begin raak het. In 1928 is van die rykste diamantdraende deposito ooit 270 km suid van Kolmanskop (op die strand naby die Oranjerivier) ontdek. Baie van die dorp se inwoners het die stormloop na die suide gevolg en hulle huise en besittings agtergelaat. Die dorp was uiteindelik in 1954 verlate.

Die geologiese kragte van die woestyn het oorgeneem en toeriste kan nou kniediep in sand deur die huise loop. Kolmanskop is veral gewild onder fotograwe wat die natuur se uitwerking op die eens vooruitstrewende dorp wil dokumenteer. As gevolg van die dorp se ligging in die Sperrgebiet moet toeriste 'n permit kry om die dorp te besoek. Permitte kan by die hek in die dorp gekoop word. Toere vertrek daagliks om 09:30 en 11:00 (plaaslike tyd, GMT+2), en om 10:00 op Sondae.



</doc>
<doc id="119952" url="https://af.wikipedia.org/wiki?curid=119952" title="Rosh Pinah">
Rosh Pinah

Rosh Pinah (vroeër Lorelei) is 'n myndorp in die suide van Namibië naby die Suid-Afrikaanse grens. Dit is 360 kilometer (220 myl) suid van Keetmanshoop in die ǀǀKaras-streek geleë. Wes van die dorp is Diamantgebied No. 1, Namibië se hoofbron van diamante. Rosh Pinah ressorteer onder die Oranjemund-kiesafdeling. Die dorp is per pad met Aus verbind.

Minerale wat hier ontgin word sluit in: koper, sink, tin, lood en silwer. Soos ander myndorpe in Namibië, het die nedersetting ontstaan toe die myn geopen is. Die dorp word deur die mynoperateur RoshSkor beheer, omdat dit nie oor 'n plaaslike regering beskik nie.

Hoeksteen Gekombineerde Skool en Hoërskool Tsau ǁKhaeb is staatsbeheerde skole in die dorp.


</doc>
<doc id="119954" url="https://af.wikipedia.org/wiki?curid=119954" title="Interaktiewe kuns">
Interaktiewe kuns

Interaktiewe kuns is 'n kunsvorm waar die kyker betrek moet word sodat die kuns sy doel bereik. Sommige interaktiewe kunsinstallasies slaag hierin deur die kyker of besoeker die geleentheid te gee om in, op en rondom die werke te "loop"; ander vereis van die kunstenaar of kykers om deel van die kunswerk te word.

Hierdie soort kunswerke behels dikwels dat rekenaars, koppelvlakke en soms sensors op beweging, hitte, meteorologiese veranderinge of ander toevoer reageer waarvoor hulle skeppers hulle geprogrammeer het. Die meeste voorbeelde van internetkuns en elektroniese kuns is hoogs interaktief. Soms kan besoekers deur 'n hiperteks-omgewing snuffel; sommige werke reageer op eksterne tekstuele of visuele invoere; soms kan toeskouers die verloop van 'n uitvoering beïnvloed of selfs daaraan deelneem. Sommige ander interaktiewe werke word as "immersief" beskou aangesien die interaksie die hele spektrum van omringende stimuli behels. Virtuele realiteitsomgewings soos werke deur Maurice Benayoun en Jeffrey Shaw is hoogs interaktief aangesien die werke waarmee die kykers – Maurice Benayoun noem hulle "besoekers", Char Davies "immersante" – omgaan, al hulle persepsies betrek.

Alhoewel sommige van die vroegste voorbeelde van interaktiewe kuns uit die 1920's dateer, het die grootste hoeveelheid digitale kuns eers in die laat 1990's tot die kunswêreld toegetree. Sedert hierdie debuut is digitale en interaktiewe kuns toenemend deur museums en uitstallokale geakkommodeer. Hierdie ontluikende kunsgenre is steeds besig om taamlik vinnig deur middel van grootskaalse stedelike installasies en die sosiale internet-subkultuur te ontwikkel.

Interaktiewe kuns is 'n kunsgenre waar die kykers op een of ander manier deelneem deur invoere te verskaf wat die uitkoms bepaal. Anders as tradisionele kunsvorms waar die interaksie van die kyker bloot 'n verstandelike gebeurtenis is, vereis interaktiwiteit verskeie vorms van navigasie, opstelling en/of bydraes tot 'n kunswerk wat baie meer as 'n suiwer psigologiese aktiwiteit behels. Interaktiwiteit as 'n medium skep betekenis.

Interaktiewe kunsinstallasies is oor die algemeen rekenaargebaseer en berus op sensors wat faktore soos hitte, beweging, nabyheid en ander meteorologiese verskynsels opneem wat deur die ontwerper ingeprogrammeer is. Die uitkoms is reaksies wat deur deelnemer-aksies veroorsaak word. By interaktiewe kunswerke is daar 'n dialoog tussen toeskouer en masjien wat uiteindelik 'n totaal unieke kunswerk vir elke toeskouer skep. Nie alle kykers visualiseer dieselfde prentjie nie. Aangesien dit interaktiewe kuns is, het elke kyker sy eie vertolking van die kunswerk en dit kan heeltemal van 'n ander kyker s'n verskil.

Die onderskeid tussen Interaktiewe en Generatiewe kuns bestaan daarin dat daar 'n dialoog tussen eersgenoemde en die deelnemer is; die deelnemer het die vermoë om, selfs op onbedoelde wyser, op die kunswerk te reageer en word verder genooi om dit binne die konteks van die stuk te doen, m.a.w. die werk skep 'n geleentheid vir interaksie. Die besoeker word meestal deur die kunswerk in berekening gebring. In al hoe meer gevalle kan 'n installasie as 'n reagerende omgewing gedefinieer word, veral dié wat deur argitekte en ontwerpers geskep is. Aan die ander kant is Generatiewe kuns, wat interaktief kan wees, maar nie op sigself reagerend nie, geneig om 'n monoloog te wees – die kunswerk kan in die teenwoordigheid van die kyker verander of ontwikkel, maar die kyker word nie genooi om aan die reaksie deel te neem nie, maar om dit bloot te geniet..

Volgens die nuwe media-kunstenaar en teoretikus, Maurice Benayoun, is die eerste interaktiewe kunswerk na regte 'n kunswerk deur Parrhasius wat in die vyfde eeu v.C. gedurende sy kunskompetisie met Zeuxis geskep is. Volgens Plinius se beskrywing het Zeuxis probeer om die geverfde gordyn oop te trek. Die werk se betekenis lê in Zeuxis se gebaar en sou nie daarsonder bestaan nie. Deur sy gebaar het Zeuxis deel van Parrhasius se werk geword. Dit dui daarop dat die spesifisiteit van interaktiewe kuns dikwels nie soseer in die gebruik van rekenaars lê nie, maar in die gehalte van voorsiene "situasies" en "ander" se betrokkenheid by die sinmaak-poses. Nietemin het rekenaars en intydse verwerking die taak vergemaklik en die virtuele veld – die potensiële opkoms van onverwagse (alhoewel moontlik voorafgeskrewe) toekomste – vir kontemporêre kunste oopgemaak.

Sommige van die vroegste voorbeelde van interaktiewe kuns is reeds in die 1920's geskep. 'n Voorbeeld is Marcel Duchamp se stuk genaamd "Rotary Glass Plates". Die kunswerk het van die kyker vereis om die masjien aan te skakel en een meter weg te staan ten einde 'n optiese illusie te sien.

Die huidige idee van interaktiewe kuns het in die 1960's begin floreer, deels om politieke redes. Baie mense het dit destyds as onvanpas beskou dat kunstenaars oor die enigste kreatiewe vermoë binne hulle werk beskik. Kunstenaars wat hierdie siening gehuldig het, wou kykers 'n eie rol in hierdie kreatiewe proses gee. Roy Ascott se "veranderingskilderye" in die vroeë 1960's is 'n voorbeeld hiervan. Frank Popper het die volgende oor hom geskryf: "Ascott was een van die eerste kunstenaars wat 'n beroep op totale kykerdeelname gedoen het". Benewens hierdie "politieke" siening is daar ook gemeen dat interaksie en betrokkenheid 'n positiewe rol in die kreatiewe proses sou speel.

In die 1970's het kunstenaars nuwe tegnologie soos video's en satelliete begin gebruik om deur middel van direkte video- en klankuitsendings met lewende optredes en interaksies te eksperimenteer.

Interaktiewe kuns het in die 1990's groot opgang gemaak as gevolg van rekenaargebaseerde interaktiwiteit. Hiermee saam het 'n nuwe soort kunservaring gekom. Toeskouer en masjien kon nou makliker in dialoog saamwerk ten einde 'n unieke kunswerk vir elke toeskouer te produseer. In die laat 1990's het museums en galerye al hoe meer interaktiewe kuns in hulle uitstallings geïnkorporeer, en selfs hele uitstallings daaraan gewy. Dit gaan steeds voort en brei uit weens toenemende kommunikasie deur digitale media.

'n Hibridiese opkomende dissipline wat uit die gekombineerde belange van spesifieke kunstenaars en argitekte put, het gedurende die laaste 10–15 jaar tot stand gekom. Dissiplinêre grense het vervaag en 'n beduidende hoeveelheid argitekte en interaktiewe ontwerpers het by elektroniese kunstenaars aangesluit in die skepping van nuwe, op-bestelling-ontwerpte koppelvlakke en ontwikkelde tegnieke vir die verkryging van gebruikersinvoere (soos hondevisie, alternatiewe sensors, stem-analise, ens.); vorms en hulpmiddels vir elektroniese tentoonstelling (soos videoprojeksie, laserstrale, robotiese en megatroniese aandrywers, led-beligting ens.); metodes vir mens-tot-mens en mens-tot-masjienkommunikasie (deur die Internet en ander telekommunikasienetwerke); en die ontwikkeling van sosiale kontekste vir interaktiewe stelsels (soos utilitêre hulpmiddels, formele eksperimente, speletjies en vermaak, sosiale kritiek en politieke bevryding).

Daar is baie verskillende vorms van interaktiewe kuns. Hierdie vorms wissel van interaktiewe dans, musiek tot selfs drama. Nuwe tegnologie, hoofsaaklik rekenaarstelsels en rekenaartegnologie het 'n nuwe klas interaktiewe kuns laat ontstaan. Voorbeelde van sulke interaktiewe kuns is installasiekuns, interaktiewe argitektuur, interaktiewe film en interaktiewe vertelkuns.

Die estetiese impak van interaktiewe kuns is dieper as wat daar verwag sou word.

Aanhangers van meer "tradisionele" kontemporêre kuns het in die gebruik van rekenaars 'n manier gesien om artistiese tekorte uit te kanselleer. Ander meen dat kuns nie meer in die daarstelling van die formele vorm van die werk is nie, maar in die ontwerp van die reëls wat die evolusie van die vorm volgens die gehalte van die dialoog bepaal.

Daar is verskeie wêreldwye belangrike feeste en uitstallings van interaktiewe en mediakuns. Prix Ars Electronica is 'n groot jaarlikse kompetisie en uitstallings waar toekenings aan uitstaande voorbeelde van (tegnologies gedrewe) interaktiewe kuns gegee word. Die Association of Computing Machinery's Special Interest Group in Graphics (SIGGRAPH), DEAF (Nederlandse Elektroniese kunstefees), Transmediale in Duitsland, FILE – Electronic Language International Festival in Brasilië, en die AV Festival in Engeland, tel onder die ander.

CAiiA, die Sentrum vir Gevorderde Ondersoek in die Interaktiewe Kunste, wat aanvanklik (1994) deur Roy Ascott by die Universiteit van Wallis gestig is, en later (2003) as die Planetary Collegium sou bekend staan, was die eerste doktorale en post-doktorale navorsingsentrum wat spesifiek vir navorsing op die gebied van interaktiewe kuns gestig is.

Interaktiewe argitektuur word vandag in verskeie wêreldstede op geboue se fasades, in foyers, museums en groot openbare ruimtes, insluitend lughawens aangetref. 'n Aantal toonaangewende museums, soos die Nasionale Galery, die Tate, Victoria & Albert-museum en Science Museum in Londen (Britse museums wat aktief is in hierdie veld) was vroeë aannemers wat interaktiewe tegnologieë betref. Hulle het in opvoedkundige hulmiddels belê, en meer onlangs in die kreatiewe gebruik van MP3-spelers vir besoekers. In 2004 het die Victoria & Albert-museum die kurator en outeur Lucy Bullivant opdrag gegee om Responsive Environments (2006) te skryf, die eerste publikasie van sy soort. Interaktiewe ontwerpers ontvang dikwels opdrag vir museumuitstallings; 'n aantal spesialiseer in drabare rekenaarstoestelle.




</doc>
<doc id="119955" url="https://af.wikipedia.org/wiki?curid=119955" title="Wouter Kellerman">
Wouter Kellerman

Wouter Kellerman, gebore op 20 September 1961 in Johannesburg, is 'n Suid-Afrikaanse fluitspeler en komponis. Hy begin fluit speel op die ouderdom van tien, en in 1981 tree hy as 'n solis op saam met die Johannesburgse Simfonie-orkes. Daarna tree hy saam met verskeie Suid-Afrikaanse orkeste op en palm 'n reeks musikale toekennings in. Sy albums is internationaal vrygestel in Duitsland, Oostenryk, Switserland, Noord-Amerika en Australië, en hy tree regoor die wêreld op, in plekke soos Berlyn, Sjanghai, New York en Sydney. 

Kellerman tree by die FIFA Sokker-Wêreldbekertoernooi se afsluitings-seremonie op in 2010 en sy album "Two Voices" word aangewys as die beste instrumentale album by die Suid-Afrikaanse Musiekpryse (SAMA) in 2011. Hy verower 'n Grammy-prys vir sy album "Winds of Samsara" by die 57ste jaarlikse Grammy-toekenningsaand in die Verenigde State van Amerika in 2015. In dieselfde jaar stap hy weg met 'n internasionale prestasieprys en die prys vir die beste klassieke en / of instrumentale album vir "Winds of Samsara" by die Suid-Afrikaanse Musiekpryse (SAMAXXI). Hy verower weer die beste klassieke en / of instrumentale albumprys vir sy album "Love Language" by SAMA22 in 2016. 

Kellerman borg die lewenskoste van tien kinders by die "SOS Children's Village" in Ennerdale, Suid-Afrika, en hy het ook die bou van 'n huis by die "SOS Children's Village" in Rustenburg gefinansier. Hy is ook 'n musiekambassadeur vir "Project Peace on Earth" (PPOE), 'n organisasie wat internasionale vredesinisiatiewe organiseer. 



</doc>
<doc id="119961" url="https://af.wikipedia.org/wiki?curid=119961" title="Boulogne-sur-Mer">
Boulogne-sur-Mer

Boulogne-sur-Mer is ’n stad aan die noordoostelike kus van Frankryk. Dit is in die département Pas-de-Calais in die gewes Hauts-de-France geleë. Die stad lê op die Opaalkus langs die Straat van Dover, vanwaar die Engelse kus gesien kan word. Die Liane-rivier mond hier in die see uit.

Boulogne is Frankryk se grootste vissershawe. Dit was ook vir eeue lank een van die vernaamste hawens vir die vervoer van passasiers oor die Engelse Kanaal. Passasiers en motorvoertuie kon van hier na Dover in Groot-Brittanje reis. Met die koms van die Kanaaltonnel het die rol egter volledig verdwyn.


</doc>
<doc id="119964" url="https://af.wikipedia.org/wiki?curid=119964" title="Kylix">
Kylix

’n Kylix (Grieks: κύλιξ; meervoud: κύλικες, kylikes) was in Antieke Griekeland ’n soort wynkelk. Dit was groot en vlak, met ’n kort steel en twee handvatsels. 

Die buitekant van die kelk was dikwels versier, maar die binnekant, of "tondo", het die belangrikste versiering bevat. Aangesien dit met wyn bedek was, sou die tonele mettertyd ontbloot word terwyl iemand daaruit drink. Kylikes is dikwels ontwerp met dié feit in gedagte; tonele is so geskep dat die drinker eindelik verras of vermaak sou word wanneer die glas leeg was.

Die woord beteken "kelk" in Grieks en is verwant aan die Latynse woord "calix," die aanvanklike bron van die Afrikaanse woord "kelk" – maar nie aan die soortgelyke Griekse woord "calyx" nie; laasgenoemde beteken "blomkelk".

Die hoofdoel van die kylix was die drink van wyn (gewoonlik met water gemeng en dikwels ook met geurmiddels) op ’n simposium, ’n kuieraand van die manne in Antieke Griekeland. Hulle was dus dikwels versier met tonele van ’n humoristiese of seksuele aard wat net sigbaar sou word wanneer die glas leeg was. Dionysos, die god van wyn, en sy saters was gewilde onderwerpe. Die buitekant was dikwels ook versier. Die vorm van die kelk het ’n mens in staat gestel om te drink terwyl jy agteroorlê, wat die geval was op simposiums. Dit het die mans ook in staat gestel om "kottabos" te speel – dit was ’n spel waartydens wynmoer onder in die kylix na teikens gegooi is.

Hulle het gewoonlik sowat 250 ml wyn gehou, hoewel dit grootliks verskil het volgens die grootte en vorm.

Daar is talle subtipe kylikes wat verskil van vorm, die ligging van die geverfde tonele, die plek van vervaardiging of dikwels ’n kombinasie hiervan. Hier volg ’n paar voorbeelde:


</doc>
<doc id="119970" url="https://af.wikipedia.org/wiki?curid=119970" title="Oenochoë">
Oenochoë

’n Oenochoë of oinochoë (Grieks: οἰνοχόη; van οἶνος "oînos", "wyn", en χέω "khéō", "ek skink") is ’n wynbeker en ’n belangrike soort erdekruik uit Antieke Griekeland. Die meervoud is "oenochoai" of "oinochoai". 

Daar is baie soorte oenochoai; die vroegste bekende soort is die "olpe" (ὀλπή), wat gewoonlik ’n handvatsel gehad het wat ver bo die rand uitsteek en met geen onderskeibare skouer nie. Tipe 8 is wat ’n mens ’n beker sou noem; dit het geen tuit gehad nie. Die "chous" (χοῦς) was ’n stewige oenochoë met ’n drieledige tuit. Klein voorbeelde met uitbeeldings van kinders daarop is dikwels in kindergrafte geplaas. Oenochoai is soms versier en ander kere nie. Hulle het gewoonlik net een handvatsel gehad en dikwels ’n drieledige tuit vir skink. Groottes het aansienlik verskil; die meeste was tot 25 cm hoog en kon met een hand vasgehou word, maar daar was ook groteres.

Die meeste Griekse oenochoai was erdewerk, maar bekers van metaal was waarskynlik algemeen onder die meer gegoedes. Min het egter bewaar gebly. Groot klipweergawes is dikwels gebruik om grafte te merk. Sommige oenochoai was van "plastiek", met ’n mensekop of twee wat die lyf vorm.



</doc>
<doc id="119971" url="https://af.wikipedia.org/wiki?curid=119971" title="Savate-dag">
Savate-dag

Savate-dag word elke jaar op 21 Maart deur die oud-lede van die 32-Bataljon van die Suid-Afrkaanse Weermag (SAW) herdenk. Op 21 Mei 1980 het die eenheid deelgeneem aan die veldslag van Savate in Angola as deel van Operasie Tiro-a-tiro. Tydens die veldslag is die hoofkwartier van FAPLA in Suid-Angola vernietig. 15 Soldate van die eenheid het tydens die veldslag gesneuwel.


</doc>
<doc id="119972" url="https://af.wikipedia.org/wiki?curid=119972" title="Krater (vaas)">
Krater (vaas)

’n Krater (Grieks: κρατήρ, "kratēr", "mengvat") was ’n groot vaas in Antieke Griekeland, veral vir die verdunning van wyn met water.

Kraters is op Griekse simposiums in die middel van die kamer geplaas. Hulle was taamlik groot en was dus swaar om te dra as hulle vol was. Die wyn-en-watermengsel is dan met ander bekers uit die kraters geskep. In Homeros se Odussee word beskryf hoe ’n wynskinker wyn uit ’n krater skep en dan heen en weer hardloop terwyl hy die gaste se kelke volmaak. Die binnekant van kraters was geglasuur om water beter te kon hou en moontlik ook om estetiese redes omdat die binnekant maklik sigbaar was.

Aan die begin van elke simposium sou die deelnemers ’n "simposiarg" (συμποσίαρχος), of "drankheer", kies wat beheer geneem het van die wyn, en dus ook bepaal het hoeveel die wyn verdun en hoe vinnig glase hervul moes word. Die krater en hoe dit gevul en geledig is, was dus die middelpunt van die simposiarg se gesag. ’n Op en wakker simposiarg sou kon bepaal hoe aangeklam die gaste is en seker maak alles verloop glad sonder dronkmoleste.

Om "ákratos" (onverdunde) wyn te drink is in Antieke Griekeland as onbeskaafd beskou; iemand wat dit gedoen het, kon maklik as ’n dronklap en persoon sonder ruggraat geklassifiseer word. Antieke skrywers het voorgeskryf dat ’n verhouding van 1:3 (wyn tot water) genoeg was vir lang gesprekke, ’n verhouding van 1:2 as die gaste pret moes hê en 1:1 vir ’n lekker gefuif – iets wat selde indien ooit gedoen moes word. Aangesien so ’n mengsel van water en moderne wyn nie baie drinkbaar sal wees nie, word geglo die antieke Grieke se wyn het ’n hoër alkohol- en suikerinhoud gehad. Dit sou ook tyd en vervoer beter kon deurstaan. Min is egter bekend oor hul wynmaakmetodes en daar is dus geen bewyse vir dié teorie nie.

Dié vorm het in die 7de eeu v.C. in Korinthe ontstaan en is deur die inwoners van Athene oorgeneem waar dit in die swartfiguurstyl gebruik is. Hul hoogte het gewissel van 35-56 cm en hulle is gewoonlik in drie dele gevorm: die skouer, basis en rand. Die handvatsels is apart gevorm.
Hulle was van die grootste kraters en is na bewering deur die pottebakker Exekias in die swartfiguurstyl ontwikkel, hoewel feitlik almal in die rooifiguurstyl is. 

Die onderste deel is soos ’n blomkelk gevorm. Die "psykter"-vormige vaas het so goed daarin gepas dat al voorgestel is die twee houers is as ’n stel gemaak. Dit het altyd twee stewige handvatsels weerskante van die onderste deel gehad.

Hierdie kraters, wat gekenmerk word deur hul krul- of voluutvormige handvatsels, het in die vroeë 6de eeu v.C. in Laconia ontstaan en is later deur Attiese pottebakkers nageboots. 

Die vorm en manier van vervaardiging stem ooreen met dié van die kolomkrater, maar die krulhandvatsels is uniek.

Hierdie kraters het soos omgekeerde klokke gelyk. Almal is in die rooifiguurstyl gemaak.



</doc>
<doc id="119976" url="https://af.wikipedia.org/wiki?curid=119976" title="Reddingskake">
Reddingskake

Reddingskake, ook bekend as "the jaws of life", hidrouliese reddingsgereedskap of meganiese reddingskake, word deur noodreddingsmense gebruik om te help om slagoffers van motorbotsings uit die voertuig te bevry, asook met ander reddingsaksies in klein plekkies. Die gereedskap sluit snyers, ooprekkers en stampers in. Hierdie gereedskap is die eerste keer in 1963 gebruik om renjaers na ongelukke uit hul voertuie te bevry.

Meganiese reddingskake word deur 'n hidrouliese pomp aangedryf, wat op sy beurt per hand, voet of 'n enjin aangedryf word, of wat in die kake ingebou is. Hierdie toestelle kan óf net een kant toe werk, waar hidrouliese druk die silinder net in een rigting sal beweeg, en 'n drukbevrydingklep en 'n veerstelsel nodig is, óf is dubbelwerkend, waar dit sowel oop as toe kan maak. Vervaardigers het onlangs begin om opsies beskikbaar te stel vir elektries aangedrewe weergawes met eenvoudige elektriese draaimotors of skroefsuiers, wat straks meer betroubaar kan wees, minder kos om te koop, ligter wees, makliker hanteer, vinniger wees en met meer krag.

Die Hurst-reddingsinstrument is in omstreeks 1961 deur George Hurst uitgevind, nadat hy 'n stampkar-resiesongeluk gesien het waar dit reddingswerkers meer as 'n uur geneem het om die beseerde bestuurder uit die kar te kry. Voor dit het redders dikwels draaisae gebruik om iemand uit 'n voertuig te kry, maar dit het etlike nadele. 'n Saag maak vonke, wat 'n brand kan veroorsaak, dit maak 'n groot lawaai wat die slagoffer(s) laat stres en dit vat dikwels lank. Andersins kan redders probeer om die voertuig se deure met 'n koevoet of Halligan-staaf oop te dwing, maar dit kan die stabiliteit van die voertuig in gedrang bring, die slagoffers beseer of per ongeluk die lugsakke laat oopgaan.

In teenstelling daarmee is hidrouliese ooprekker/snyers stiller, vinniger, sterker en veelsydiger: hulle kan sny, oopmaak en 'n voertuig selfs optel. Hurst Performance het begin om dele na 'n Europese maatskappy, Zumro resQtec, uit te voer om invoerbelasting te ontduik. Zumro resQtec het daarin belang gestel om hierdie toestelle te ontwikkel om in motorwedrenne te gebruik, met resQtec wat op die Europese mark gemik was en Hurst op die Amerikaanse mark. Die hidrouliese ooprekker is in 1972 deur Tim Smith en Mike Brick ontwikkel, wat later ook 'n snyer en 'n hidrouliese stamper ontwikkel het. Wanneer 'n insittende in 'n kar vasgekeer is, word die gereedskapstuk gebruik om die kar oop te rek of te sny. Dit neem sowat twee minute om die dak van 'n kar af te haal. Mike Brick het die frase "Jaws of Life" uitgedink nadat hy gehoor het mense sê die toestel red mense uit die "jaws of death". Hy het later 'n enkele reddingstoestel ontwikkel wat al die reddingsaksies kan uitvoer – druk, trek, sny en ooprek.

Die snyer is 'n hidrouliese gereedskapstuk wat ontwerp is om deur metaal te sny – 'n hidrouliese blikskêr. Die vorm van die lemme het aanleiding gegee tot die woord "reddingskake". Dit kan deur 'n staalstaaf sny en word gebruik om deur 'n voertuig se struktuur te sny in 'n reddingsoperasie. Die lemme is vervangbaar. Die lemme is later verder ontwikkel om by te bly met nuwe voertuie se verbeterde beskermingstegnologie.

'n Ooprekker is 'n hidrouliese stuk gereedskap met twee arms wat by 'n nou punt byeenkom, en wat hidrouliese druk gebruik om die arms oop te rek. Die punt van die gereedskapstuk kan in 'n nou opening tussen twee panele van 'n voertuig ingedruk word (soos tussen twee deure of tussen 'n deur en 'n skutpaal) en met die opening van die arms druk dit die stukke metaal uiteen. Ooprekkers kan ook gebruik word om voertuigdeure van hulle skarniere te laat "afspring".

Terwyl 'n snyer of ooprekker ontwerp is vir 'n spesifieke toepassing, is 'n kombinasie-gereedskapstuk ook beskikbaar, wat die sny- en ooprekfunksies van twee aparte instrumente in een saamvoeg. Wanneer dit gebruik word, word die punte van die ooprekker-snyer se lemme in 'n opening ingedruk. Die hidrouliese pomp druk die lemme weg van mekaar, wat die opening groter maak. Die oop lemme kan nou om die metaal geplaas word. Met 'n agteruitaksie gaan die lemme toe, wat deur die metaal sny. Deur die proses te herhaal, kan 'n groot genoeg opening geskep word om die slagoffer daardeur te bevry. Die lemme kan met die krag van etlike ton of kilonewtons oop en toe gaan en die lemme kan tot 'n meter ooprek.

Dieselfde werk kan gedoen word met gereedskap wat spesifiek kan sny of ooprek, en wat in sommige reddingsoperasies beter sal werk, maar as die begroting knap is, is die snyer/ooprekker dikwels die beter keuse.

Sommige vervaardigers maak kombinasie-gereedskapstukke. Spesiaal vervaardigde lemme wat ontwerp is om te sny of rek word gebruik. As die gebruiker later besluit hy wil óf net 'n snyer óf net 'n ooprekker hê, kan die lemme vervang word dat dit net een van die funksies het.

Stampers word baie minder gebruik as snyer-ooprekkers in reddingoperasie; hulle dien nogtans 'n belangrike doel. Daar is baie soorte en groottes, insluitend enkelsuier-, dubbelsuier- en teleskopiese stampers. Die groottes wissel gewoonlik van 50 cm 180 cm wanneer hulle oop is. Stampers vereis meer hidrouliese vloeistof tydens gebruik as snyer/ooprekkers, so dit is belangrik dat die pomp wat gebruik word genoeg kapasiteit het om die stamper ten volle te laat uitrek.

Die gereedskap werk op die grondslag van hidrouliese vloeistofdruk van tot 720 bar (10 000 psi), wat deur 'n kragbron verskaf moet word. Tot op hede is daar drie verskillende maniere om die druk te genereer. Die bron wat die meeste gebruik word, is 'n aparte kragbron – 'n klein petrolenjin wat aan die hidrouliese pomp gekoppel word. Die hidrouliese vloeistof word onder druk geplaas in die pomp en word deur 'n pyp onder druk na die gereedskapstuk oorgedra.

Alternatiewe kragbronne is 'n klein elektriese pomp in die toestel wat deur 'n swaardiens-herlaaibare battery aangedryf word. 'n Pomp wat deur die hand of voet aangedryf word en regstreeks aan die toestel gekoppel is, word ook gebruik. Hierdie twee is handig vir gebruik by ligter take en vereis nie die stoorplek wat die aparte kragbron en gevolglike lengte van die pyp in beslag neem nie. Party vervaardigers het begin om slegs-elektriese produkte te maak, wat 'n rotasie-enjin of 'n skroefsuier aandryf. Hierdie is egter nog betreklik nuut op die mark en is straks nog nie vervolmaak nie, maar bied talle voordele bo die hidrouliese stelsels soos dat dit minder kos, vinniger is, 'n meer regstreekse werking het, minder weeg, draagbaarder is en makliker hanteer, en meer betroubaar is.



</doc>
<doc id="119977" url="https://af.wikipedia.org/wiki?curid=119977" title="Swartfiguurstyl">
Swartfiguurstyl

Die swartfiguurstyl is ’n verftegniek wat in Antieke Griekeland vir erdewerk gebruik is (Grieks: μελανόμορφα, "melanomorpha"). Dit was veral tussen die 7de en 5de eeu v.C. gewild, hoewel voorbeelde van tot die 2de eeu v.C. dateer. Stilisties kan dit onderskei word van die voorafgaande Oriëntaliserende tydperk en die daaropvolgende rooifiguurstyl.

Figure en ornamente is op potte geverf wat herinner aan silhoeëtte. Delikate kontoerlyne is in die verf aangebring voor dit gebak is, en detail kon uitgebring word deur dowwe kleure by te voeg, gewoonlik wit en rooi. Die belangrikste plekke waar die styl gebruik is, was aanvanklik die kommersiële middelpunt Korinthe en later Athene. Veral in Italië is individuele style ontwikkel wat minstens gedeeltelik vir die Itruskiese mark bedoel was omdat dié styl veral daar baie gewild was. Griekse kunstenaars het artikels op aanvraag vir Etruskers gemaak wat van hul gewone styl verskil het en die Etruskers het later hul eie swartfiguurstyl ontwikkel wat op die Grieke s’n geskoei was.

Dié styl op vase was die eerste kunsstyl wat aanleiding gegee het tot ’n aansienlike getal identifiseerbare kunstenaars. Sommige is onder hul eie name bekend, ander net onder name wat in wetenskaplike geskrifte aan hulle gegee is. Veral Attika was die tuiste van bekende kunstenaars. Sommige pottebakkers het ’n verskeidenheid nuwighede bekendgestel wat dikwels die werk van die skilders beïnvloed het; soms het die skilders weer die pottebakkers geïnspireer. 

Vase in die rooi- en die swartfiguurstyl is een van die belangrikste bronne van Griekse mitologie en ikonografie, en ook soms om die alledaagse antieke Griekse lewe na te vors. Hulle is minstens van die 19de eeu af die onderwerp van intense ondersoek. 



</doc>
<doc id="119978" url="https://af.wikipedia.org/wiki?curid=119978" title="Rooifiguurstyl">
Rooifiguurstyl

Die rooifiguurstyl is een van die belangrikste verftegnieke wat in Antieke Griekeland vir erdewerk gebruik is. Dit het omstreeks 520 v.C. in Athene ontwikkel en was tot die laat 3de eeu v.C. in gebruik. Dit het die voorafgaande gewilde swartfiguurstyl binne ’n paar dekades vervang. 

Die figure op vase is met dié styl in ’n rooi verf op ’n swart agtergrond aangebring, in teenstelling met die swartfiguurstyl met swart figure op ’n rooi agtergrond. Benewens Attika was die belangrikste streke waar die styl gebruik is, in Suid-Italië. Dit is ook in ander dele van Griekeland toegepas. 

Attiese vase in die rooifiguurstyl is deur die hele Griekeland en selfs verder versprei. Net ’n paar sentrums kon met Athene meeding wat innovasie, gehalte en vervaardigingsvermoë betref. Van die vase wat net in Athene vervaardig is, het meer as 40 000 voorbeelde en fragmente bewaar gebly, en meer as 20 000 uit Suid-Italië.

Vase in die rooi- en die swartfiguurstyl is een van die belangrikste bronne van Griekse mitologie en ikonografie, en ook soms om die alledaagse antieke Griekse lewe na te vors. Hulle is minstens van die 19de eeu af die onderwerp van intense ondersoek. 



</doc>
<doc id="119979" url="https://af.wikipedia.org/wiki?curid=119979" title="Koshuis">
Koshuis

'n Koshuis is 'n gebou wat hoofsaaklik slaap- en residensiële kwartiere verskaf aan 'n groot hoeveelheid mense, dikwels 'n kosskool, kollege of universiteit. In die Verenigde State van Amerika is "dorm" die mees algemene term, wat oorspronklik van die Latynse woord "dormitorium" afstam. Aan die ander kant, word in die Verenigde Koninkryk die term "hall" meer gebruik, veral in 'n universiteitskonteks. 'n Koshuis kan ook 'n enkele kamer met 'n paar beddens wees.

Die meeste kolleges en universiteite voorsien enkele of veelvuldige besettingskamers vir hul studente, gewoonlik teen 'n koste. Hierdie geboue bestaan uit baie sulke kamers, soos 'n woonstelgebou, en die getal kamers wissel baie wyd uit net 'n paar tot honderde. Die grootste koshuis gebou is Bancroft Hall by die Verenigde State van Amerika se Vlootakademie.

'n Drywende koshuis is 'n watervaartuig wat, as sy primêre funksie, woonkwartiere verskaf aan studente wat ingeskryf is by 'n opvoedkundige instelling. 'n Drywende koshuis funksioneer as 'n konvensionele land-gebaseerde koshuis in alle opsigte, behalwe dat die woonkwartiere aan boord van 'n drywende skip is. 'n Drywende koshuis word dikwels vasgemeer by 'n plek naby die gasheeropvoedkundige fasiliteit en word nie gebruik vir watervervoer nie. Ander vaartuie wat woonkwartiere vir studente verskaf as bykomende ondersteuning aan die vaartuig se primêre funksie — soos vir die verskaffing van maritieme of ander opleiding aan boord van die vaartuig — word meer gepas geklassifiseer as opleidingskepe.


</doc>
<doc id="119980" url="https://af.wikipedia.org/wiki?curid=119980" title="Hostel">
Hostel

Hostels verskaf begrotingsgeoriënteerde, gesellige akkommodasie waar gaste 'n bed huur, gewoonlik 'n stapelbed, in 'n koshuis en 'n badkamer, sitkamer en soms 'n kombuis deel. Die kamers kan gemeng of enkelgeslag wees, en private kamers mag ook beskikbaar wees.

Hostels is dikwels goedkoper vir beide die operateur en die inwoners; baie hostels het langtermyn inwoners wie in diens is as ontvangs- of huishoudingpersoneel in ruil vir die ervaring of afslagakkommodasie.

In sekere lande, soos die Verenigde Koninkryk, Ierland, Indië en Australië, verwys die woord hostel soms ook na instansies wat langtermyn akkommodasie verskaf. In Indië, Pakistan en Suid-Afrika, verwys hostel ook na koshuisskole of studente slaapsale in inwonerkolleges en universiteite. In ander dele van die wêreld verwys die woord hostel hoofsaaklik na die gedeelde akkommodasie vir reisigers of rugsaktoerisme.


</doc>
<doc id="119981" url="https://af.wikipedia.org/wiki?curid=119981" title="Elfriede Jelinek">
Elfriede Jelinek

Elfriede Jelinek (* 20 Oktober 1946 in Mürzzuschlag, deelstaat Stiermarke) is 'n Oostenrykse skryfster wie se werk met talle literatuurpryse bekroon is, waaronder die "Georg-Büchner-Preis" en die "Franz-Kafka-Literaturpreis". In 2004 is die Nobelprys vir Letterkunde aan haar toegeken vir "die musikale vloei van stemme en teenstemme in romans en dramatonele wat die absurditeit en die dwingende mag van maatskaplike klisjees met 'n unieke passie vir taal onthul".

Elfriede Jelinek se literêre kritiek op wantoestande in die Oostenrykse samelewing, insluitende die privaat lewe van Oostenrykers, wat sy in 'n sarkastiese en uitdagende styl lewer, het in haar geboorteland verskeie kere skerp reaksie uitgelok. Haar teenstanders, maar ook Jelinek self, beskryf haar taalgebruik as onfyn en selfs obseen, as blasfemies, vulgêr of honend. Maar terwyl Jelinek aanvanklik nog as provokateur beskou is, word haar literêre werke intussen as hoogs gevoelige taalkuns gewaardeer. Haar toneelstuk "Winterreise" (2011) word onder die mees opgevoerde Duitstalige toneelstukke gereken.


</doc>
<doc id="119982" url="https://af.wikipedia.org/wiki?curid=119982" title="Losiesverblyf">
Losiesverblyf

Losies of vakansieverblyf is 'n tipe van residensiële akkommodasie. Mense wat reis en vir meer as 'n dag van die huis af weg is, benodig verblyf vir hul slaap, rus, etes, veiligheid, skuiling teen koue of reën, die stoor van bagasie en toegang tot gemeenskaplike huishoudelike funksies.

Losiesverblyf kan selfsorg wees, in welke geval geen kos voorsien word nie, maar kookfasiliteite wel deur die losieshuis beskikbaar gestel word.

Verblyf kan ook in 'n hotel, motel, koshuis of hostel wees, 'n privaathuis (kommersieel, soos 'n bed-en-ontbyt, 'n gastehuis, 'n vakansieverhuring, of nie-kommersieel, met lede van gasvryheiddienste of in die huis van vriende), in 'n tent, karavaan/kampeerder (dikwels op 'n kampterrein).




</doc>
<doc id="119984" url="https://af.wikipedia.org/wiki?curid=119984" title="Haweloosheid">
Haweloosheid

Haweloosheid is die toestand van mense sonder 'n permanente woning, soos 'n huis, woonstel of herberg. Mense wat dakloos gelaat is, is dikwels nie in staat om gereelde, veilige en voldoende behuising te bekom en in stand te hou nie. Die wetlike definisie van "hawelose" wissel van land tot land, of tussen verskillende jurisdiksies in dieselfde land of streek.

Die term "haweloses" kan ook insluit mense wie se primêre nagblyplek in 'n hawelose skuiling, 'n huishoudelike geweldskuiling, langtermynverblyf in 'n motel, 'n voertuig, plakkershut, 'n tentdorp, onder seile of kartonbokse, shanty dorpstrukture gemaak van afvalboumateriaal of ander "ad hoc"-behuisingsituasies. Volgens die VK se dakloosheidsuitreik "Crisis", is 'n huis nie net 'n fisiese ruimte nie: dit bied ook wortels, identiteit, sekuriteit, 'n gevoel van behoort en 'n plek van emosionele welstand.

Daar is 'n hele aantal organisasies wat hulp verleen aan haweloses.


</doc>
<doc id="119985" url="https://af.wikipedia.org/wiki?curid=119985" title="Mejuffrou Suid-Afrika 2017">
Mejuffrou Suid-Afrika 2017

Mej. Suid-Afrika 2017 is op Sondag 26 Maart 2017 in die Sun City Superbowl gehou. Dit is op M-Net en Mzansi Magic uitgesaai. 

Die wenner was Demi-Leigh Nel-Peters – sy het die kroon voor 11 ander finaliste, 25 ander deelnemers en meer as 900 inskrywings weggeraap. Sy sal Suid-Afrika by 2017 se Mej. Heelal- en Mej. Wêreld-kompetisie verteenwoordig.

Demi-Leigh is deur Mej. SA 2016, Ntandoyenkosi Kunene, gekroon.

Daar was sewe beoordelaars uit die mode-, sport- en vermaakwêreld:

1. Bridget Masinga

2. Cameron van den Berg

3. Mej. SA 2004, Claudia Henkel

4. Unathi Msangena

5. Maps Maponyane

6. Gisele Aymes

7. Ezra Davids



</doc>
<doc id="119986" url="https://af.wikipedia.org/wiki?curid=119986" title="Demi-Leigh Nel-Peters">
Demi-Leigh Nel-Peters

Demi-Leigh Nel-Peters (gebore 28 Junie 1995) is op Sondag 26 Maart 2017 in die Sun City Superbowl as Mejuffrou Suid-Afrika 2017 aangewys. Die geleentheid is op M-Net en Mzansi Magic uitgesaai.

Demi-Leigh Nel-Peters het die kroon voor 11 ander finaliste, 25 ander deelnemers en meer as 900 inskrywings weggeraap. Sy het Suid-Afrika in 2017 se Mej. Heelal-kompetisie verteenwoordig, waar sy op Sondag 26 November as die wenner aangewys is. Sy is die tweede Suid-Afrikaanse Mej. Heelal-wenner na Margaret Gardiner in 1978. Demi-Leigh Nel-Peters het Suid-Afrika ook in die Mej. Wêreld-kompetisie verteenwoordig.

Sy is deur Mejuffrou Suid-Afrika 2016, Ntandoyenkosi Kunene, gekroon.

Nel-Peters is in Sedgefield gebore op 28 Junie 1995, dogter van Bennie Peters and Anne-Marie Steenkamp. Sy is vlot in beide Afrikaans en Engels.



</doc>
<doc id="119988" url="https://af.wikipedia.org/wiki?curid=119988" title="Alooi-oranje">
Alooi-oranje

Die kleur alooi-oranje is 'n diep skakering van oranje, wat eerder na bruin neig.

Alhoewel dit veronderstel is om 'n metaalkleur te wees, bestaan daar nie tans 'n manier om metaalkleure op 'n rekenaarmonitor weer te gee nie.

Volgens verskeie kleurskemas word alooi-oranje as volg voorgestel:


</doc>
<doc id="119989" url="https://af.wikipedia.org/wiki?curid=119989" title="Psykter">
Psykter

’n Psykter (Grieks: ψυκτήρ, "verkoeler") was in Antieke Griekeland ’n ronde soort pot met ’n hoë, smal voetstuk wat as wynverkoeler gebruik is. Die psykter sou met wyn gevul en dan in ’n krater met koue water geplaas word.

Dié styl is van die laat 6de tot die middel 5de eeu v.C. vervaardig.



</doc>
<doc id="119990" url="https://af.wikipedia.org/wiki?curid=119990" title="Asetaat">
Asetaat

'n Asetaat (van Latyn: "aceo" suur wees, "acetum" asyn) is 'n sout wat die organiese anioon of 'n ester wat die -groep bevat. Die anioon is die suurres van asynsuur.

Asetate is goed oplosbaar is waterige oplossing en die oplossing het basiese eienskappe deur die suur-basisewewig:

formula_1

Asetaatesters is dikwels vlugtige vloeistowwe wat soos soet vrugte geur en hulle word as oplosmiddels gebruik. Etielasetaat kom in alkoholiese dranke, radys en "Anthemis nobilis" (Romeinse kamille) voor. 



</doc>
<doc id="119993" url="https://af.wikipedia.org/wiki?curid=119993" title="Kristallografie">
Kristallografie

Kristallografie is die wetenskap van die kristalle, hul fases, vorme, simmetrieë en strukture.

Die meeste vastestowwe is kristallyn en het 'n geordende kristalrooster, 'n reëlmatige struktuur met translasiesimmetrie wat dikwels ook rotasiesimmetrie besit. Hierdie simmetrie kan beskryf word met een van die 230 wiskundige ruimtegroepe. Daar bestaan ook vastestowwe wat geen kristalrooster het nie. Hulle struktuur is nie reëlmatig gerangskik nie en hulle word amorfe vastestowwe genoem.

In vloeistowwe of amorfe vastestowwe is eienskappe in alle rigtings dieselfde. Hierdie materiale is "isotroop".
Die kristalsimmetrie is altyd laer als 'n ewekansige bolsimmetrie. 'n Kristalliet het daardeur bepaalde rigtings waarin sy eienskappe anders is as in ander rigtings. Die word "anisotropie" genoem.

'n Kristallyne materiaal bestaan meestal uit talle mikroskopiese kristalliete. Elke kristalliet het sy eie rangskikking maar die klomp materiaal -byvoorbeeld 'n stuk yster of 'n ysblokkie- kan sy eie vorm het wat nie die simmetrie van die indiwiduele kristalliete verraai nie. Kristalliete vorm deur 'n groeiproses, byvoorbeeld uit 'n oplossing of uit 'n gesmelte stof wat afgekoel word. Dikwels is daar talle groeikerne wat almal groei totdat hulle mekaar raak. Dit gee 'n polikristallyne stof met talle klein kristalliete as resultaat, wat in sy geheel isotroop kan wees, indien die kristalliete ewekansig oor alle rigtings verdeel is. Die kristalliete se rigtings hoef egter nie heeltemal ewekansig te wees, daar kan nog voorkeuroriëntasie bestaan. Ewekansigheid kan egter bereik word deur die materiaal te poeier. 'n Poeier is meestal isotroop tensy die poeierdeeltjies sterk naaldvormig is of uit vesels of plaatjies bestaan.

Indien egter een kristalkern vryelik kan groei kan dit 'n kristal word wat sentimeters of selfs meters groot kan word. Die groei is dikwels nie perfek nie en die groot kristal kan in der waarheid uit twee of meer tweelinge of meerlinge bestaan. Onder besondere omstandighede kan 'n eenkristal verkry word waarin daar net een onversteurde kristalrooster teenwoordig is. Groot kristalle wat in die natuur gevind word of sinteties vervaardig word, het dikwels 'n vorm wat toon watter inwendige rotasiesimmetrie hulle besit. Indien hierdie simmetrie kubies is, het kristalle dikwels 'n oktaëdriese of kubiese vorm. Heksagonale of tetragonale simmetrie gee dikwels naaldjies of plaatjies met 'n seshoekige of vierkante omtrek.

Kristalgroei kan onder verskeie omstandighede optree en daar is party tegnieke om kristalle te vervaardig.


Die studie van die optiese eienskappe van kristalle is 'n belangrike deel van die kristallografie.

Optiese navorsing is veral belangrik as onderdeel van die mineralogie en die identifikasie van minerale. Dit kan help om die kristalstelsel van die mineraal te bepaal

'n Petrografiese mikroskoop ('n ligmikroskoop met gepolariseerde lig) word dikwels hiervoor aangewend. Dit bevat twee polariseerders waarvan die rigting loodreg aan mekaar is. Dit word gekruisde polariseerders genoem. Sonder kristallyne monster sal daardeur die optiese pad donker lyk. Indien die monster dubbelbrekend verander die polarisasierigting van lig wat deur die kristal gaan en sal dit die oogstuk bereik. Omdat dit vir die een golflengte van die lig anders kan wees as vir 'n ander een, ontstaan soms kleurvolle beelde.

Isotrope materiale soos vloeistof of glas is nie dubbelbrekend nie en dit geld ook vir kubiese kristalle. Kristalle van nie-kubiese kristalle is dit wel. 'n Ander eienskap wat bepaal kan word is of die kristal een- of tweeassig is. 'n Kristal se kristalstelsel kan daarmee gedeeltelik bepaal word:

'n Ander belangrike kenmerk van 'n kristal is die hoeke wat die kristalvlakke met mekaar vorm. Vir tetragonale kristalle is dit dikwels 90 grade, terwyl dit byvoorbeeld vir heksagonaal dikwels 60 of 120 grade sal wees.



</doc>
<doc id="119995" url="https://af.wikipedia.org/wiki?curid=119995" title="Atoomkern">
Atoomkern

Die atoomkern is net 'n klein deel van 'n atoom, maar dit bevat amper die volle massa van die atoom.

Die grootte van 'n atoomkern wissel van 1,6 fm (waterstof) tot 15 fm (uraan), terwyl die radius van die hele atoom onderskeidelik 53 en 175 pm is. Let wel dat laasgenoemde in "piko"meter uitgedruk word; dit is onderskeidelik 53 000 en 175 000 femtometer.

’n Atoomkern bestaan uit positiewe protone en neutrale neutrone. Dit besit 'n lading (Z), wat gelyk is aan die getal protone in die kern en bepaal tot watter element hierdie kern behoort. In stabiele atoomkerne is die getal neutrone (N) gewoonlik groter as die getal protone (Z). Dit help om die kern deur sterk kernkragte bymekaar te hou, ondanks die elektrostatiese afstoting wat deur die saamgepakte positiewe ladings veroorsaak word. 

Indien die verhouding N:Z nie reg is nie, is die kern nie stabiel nie en sal dit radioaktief wees. Daar is verskeie tipes radioaktiewe verval:

Protone en neutrone – wat saam "nukleone" heet – het amper dieselfde massa. Die definisie van die getal van Avogadro is so gekies dat 1 mol protone of neutrone amper 'n massa van 1 gram het. Materie van 1 gram sal dus altyd amper 1 mol nukleone bevat, ongeag of dit modder, lug of goud is. Die getal nukleone, die som van die getal protone en neutrone, word die massagetal (M) genoem en bepaal die atoommassa van die atoom. 

Daar bestaan soms atome met dieselfde Z, maar verskillende getalle neutrone. Hulle word isotope genoem. Die waardes van Z en M word dikwels voor die elementsimbool van die atoom geskryf X. Vir die twee belangrikste isotope van chloor, wat 18 en 20 neutrone in die kern het, is dit byvoorbeeld Cl en Cl. Die Z=17 word nogtans dikwels weggelaat, omdat die elementsimbool Cl eintlik dieselfde inligting verskaf.

Omdat die kern Cl 37 nukleone bevat, sal 1 mol daarvan amper 'n massa van 37 gram hê. Chloor soos dit in die natuur voorkom is egter altyd 'n 3:1-mengsel van die twee isotope. Daardeur is die gemiddelde atoommassa van die element 35,5 en sal 1 mol chlooratome 'n massa van 35,5 g hê. In die periodieke tabel word hierdie natuurlike gemiddelde altyd as atoommassa aangedui.

Indien die atoom neutraal is, wentel daar ook Z elektrone rondom die kern. Hulle het 'n negatiewe lading, maar nouliks massa. Die atoom se radius word deur die elektrone en nie deur die kern bepaal nie. Indien die getal protone en elektrone nie dieselfde is nie, word dit 'n ioon genoem en het dit 'n elektriese lading.

In die atoom/ioon/isotoop-notasie word die vier hoeke van die elementsimbool gebruik, maar vir verskillende begrippe.

In die notasie Cl dui die sentrale "Cl" byvoorbeeld op die element chloor. Die "2" regs onder dui aan dat dit 'n molekuul met twee gelyke kerne is. Die "17" links onder dui aan dat al twee atome 17 protone in die kern het, maar dit is by chloor altyd die geval. Die "35" links bo dui aan dat al twee kerne 35 nukleone (protone plus neutrone) het. Die getal neutrone is dus 35 - 17 = 18. En die "1-" regs bo dui aan dat die lading van hierdie diatomiese anioon negatief is en dat daar een elektron meer as die getal protone (2*17) moet wees.



</doc>
<doc id="119996" url="https://af.wikipedia.org/wiki?curid=119996" title="Jumièges">
Jumièges

Jumièges is 'n Franse dorp in die département Seine-Maritime (région Normandië), wes van Rouen, met sowat 1800 inwoners (2014).

Die dorp is op die regteroewer van die Seinerivier in die meander van Jumièges geleë. Die dorp is bekend vir die ruïnes van die klooster Saint-Pierre.

Die dorp word as "Gemeticum" vir die eerste keer in 837 genoem.

Heurteauville was 'n dorpie van Jumièges tot Oktober 1868.


</doc>
<doc id="119997" url="https://af.wikipedia.org/wiki?curid=119997" title="Macadam">
Macadam

Macadam is ’n soort padverharding wat omstreeks 1820 deur die Skotse ingenieur John McAdam uitgevind is. Gekapte klippe van dieselfde grootte en gewig word in dun lae opmekaar geplaas en daarna saamgepers. Dit kan ook met fyner stof aangevul word. 

Volgens McAdam moes geen bindmiddel bo-op die klippe geplaas word nie, omdat die verkeer op die pad sou sorg dat die gebreekte klippe teen die regte hoek verder saamgepers word. Dit sou ’n plat, stewige oppervlak vorm wat die weer en verkeer sou kon weerstaan.

Weens die talle holtes tussen die klippe en die gebrek aan ’n bindmiddel soos teer is spore maklik op ’n macadampad uitgetrap. Klippe het ook opgeskiet en dit het skade veroorsaak aan die paaie self en aan die voertuie wat dit gebruik het. Om hierdie redes word dié soort padverharding deesdae baie selde gebruik.

’n Ander weergawe van bogenoemde is teermacadam (Engels: "tarmac", van "tar" en "macadam"), waar teer as bindmiddel gebruik word. Dit is deur die Brit Edgar Purnell Hooley ontwikkel om die nadele van macadampaaie sonder ’n bindmiddel uit te skakel. Hy het sy uitvindsel in 1901 laat patenteer. 

Die proses behels dat mineraalaggregaat vooraf met teer gemeng en agterna met rollers saamgepers word. Teermacadam is die voorloper van die teenswoordig gebruikte asfaltverharding vir paaie.


</doc>
<doc id="120001" url="https://af.wikipedia.org/wiki?curid=120001" title="Heurteauville">
Heurteauville

Heurteauville is 'n Franse dorp in die département Seine-Maritime (région Normandië), wes van Rouen, met sowat 300 inwoners (2014).

Die dorp is op die linkeroewer van die Seinerivier in die meander van Brotonne. 

Heurteauville was 'n dorpie van Jumièges tot Oktober 1868.


</doc>
<doc id="120003" url="https://af.wikipedia.org/wiki?curid=120003" title="Voluut">
Voluut

’n Voluut is ’n spiraal- of krulvormige verbinding by kapitele wat die basis vorm van die argitektuurstyl die Ioniese orde. Dit is later ook gebruik by Korintiese kapitele. Daar is gewoonlik vier aan ’n Ioniese kapiteel, agt aan ’n Komposiete kapiteel en kleiner weergawes (soms helikse genoem) aan ’n Korintiese kapiteel.

Die term is afgelei van die Latynse woord "voluta" ("perkamentrol"). Dit word aangetref in Renaissance- en barokargitektuur en is algemeen in meubelontwerp, asook by silwer- en keramiekware. 



</doc>
<doc id="120004" url="https://af.wikipedia.org/wiki?curid=120004" title="Malala Yousafzai">
Malala Yousafzai

Malala Yousafzai ("Malālah Yūsafzay": Oerdoe: ملالہ یوسفزئی; Pasjtoe: ملاله یوسفزۍ ; gebore op 12 Julie 1997) is 'n Pakistaanse student en onderrigaktivis. Sy is veral bekend vir haar aktivisme om meisies en vroue se regte om skool te bywoon. Yousafzai is oorspronklik van die dorp van Mingora in die Swat-distrik van Noord-Wes-Pakistan. In Oktober 2012 het sy 'n slagoffer van 'n skietwond aanval geword. Yousafzai is die jongste persoon wat die Nobelprys vir Vrede ontvang het. Sy het die prys in Oktober 2014 op die ouderdom van sewentienjaar saam met die Indiese aktivis Kailash Satyarthi ontvang.

Malala Yousafzai, 'n dogter van 'n onderwyser, het bekend geword as gevolg van haar stryd om meisies se reg om skool te bywoon. In 2009 het sy op die ouderdom van elfjaar bekendheid verwerf toe sy onder die skuilnaam "Gul Makai" (koringblom) 'n webjoernaal op die webwerf van die BBC gehou het. In die vorm van 'n dagboek het sy oor die gewelddadighede van die Taliban geskryf.

Terwyl sy op 9 Oktober 2012 in die bus van haar skool teruggekeer het, het ‘n Talibanstryder 'n doelgerigte aanslag op haar gepleeg, waarby sy deur 'n koeël in haar kop en haar nek swaar gewond is. Dokters van 'n Rawalpindiese hospitaal het die koeël uit haar kop verwyder. Die Taliban het steeds gedreig om haar dood te maak.

Op 15 Oktober het sy na Engeland gevlieg, waar sy 'n verdere spesialistiese behandeling gekry het in die Queen Elizabeth Hospital in Birmingham. Daarbenewens was sy meer veilig teen die aanvalle van die Taliban. Haar vader het daar werk gekry sodat haar gesin met haar in die Verenigde Koninkryk kon saambly.

In Januarie 2013 is sy uit die hospitaal ontslaan, maar die in begin van Februarie is sy terug in die Birminghamse hospitaal. ‘n Deel van haar skedel is met 'n prostese van titanium herstel. Sy het 'n kogleêre inplanting op haar linkeroor. Op 8 Februarie het sy die hospitaal uiteindelik verlaat.



</doc>
<doc id="120005" url="https://af.wikipedia.org/wiki?curid=120005" title="Klassieke orde">
Klassieke orde

Die Klassieke ordes is die klassieke argitektuurstyle wat elk onderskei word deur sy spesifieke voorkoms en verhoudings tussen elemente; hulle word veral uitgeken aan die soort pilare wat gebruik is. Die drie klassieke ordes – die Doriese, Ioniese en Korintiese orde – het in Griekeland ontstaan. Hierby het die Romeine die Toskaanse orde (eenvoudiger as die Doriese orde) en die Komposiete-orde (meer ornamenteel as die Korintiese orde) gevoeg – laasgenoemde twee word egter nie as kanonieke ordes, dus amptelik as klassieke ordes, beskou nie. 

Die elemente van die ordes was struktureel noodsaaklik in die Griekse argitektuur, want boumeesters het eers in die laat periode begin om boë te gebruik. In die Romeinse argitektuur, waar boë dikwels oorheersend was, het die ordes toenemend bloot dekoratief geraak. Pilare het kleiner geword en later is net muurpilare gebruik. 

Kanonieke ordes:

Ander ordes:



</doc>
<doc id="120011" url="https://af.wikipedia.org/wiki?curid=120011" title="Stormjaers">
Stormjaers

Die Stormjaers was die militêre vleuel van die Ossewa-Brandwag. Hulle wou deur sabotasie en sluipmoorde Suid-Afrika se betrokkenheid by die Tweede Wêreldoorlog in die wiele ry.

Die Stormjaers is in Augustus 1940 gestig as die stormtroepe van die Afrikanervolk na die voorbeeld van die Sturmabteilung van die Nazi’s. Dit was 'n protesaksie teen die regering se steun aan Brittanje in die oorlog. Die doel was om 'n staatsgreep in Suid-Afrika uit te voer op die moment dat die Duitsers die oorhand begin kry het in die oorlog en dan sou 'n republiek uitgeroep word. Met geweld sou die regering oorgeneem word en daarom moes die Stormjaers goed georganiseerd en gedissiplineerd wees. Opleiding en die oppotting van krygsvoorrade het op die plaas Biddulphsberg plaasgevind. Onluste sou ontketen word sodat die Smuts-regering groot getalle soldate in die land moes hou om die binnelandse stabiliteit te handhaaf en dus weinig soldate beskikbaar sou hê om na die buiteland te stuur.

Die Stormjaers het die oorlogspoging van die regering aktief teengestaan met voorvalle van sabotasie met tuisgemaakte brandbomme en handgranate. Op 31 Januarie 1941 het 'n botsing wat twee dae geduur het by die Johannesburgse stadsaal tussen die Stormjaers en soldate uitgebreek. Geboue is aan die brand gesteek en traangas is gegooi. Die Stormjaers was gewapen met stokke, fietskettings, pype, knuppels en messe. Daarteenoor was die soldate swak bewapen. Etlike polisielede het hulle selfs by die Stormjaers aangesluit. Einde Januarie 1942 is telegraaf-, telefoon- en kraglyne gesaboteer. Die Stormjaers het hardhandig opgetree teenoor hul lede wat verraad gepleeg het. 'n Volksraadslid is selfs ontvoer en aangerand. Die regering het OB-lede en Stormjaers sonder verhoor aangehou. 'n Gevolg hiervan was dat die Stormjaers sekere gevangenes bygestaan het om te ontsnap. Rooftogte is uitgevoer om in die lewensbehoeftes van die gesinne van die gevange lede te voorsien.

Onder die bekendste lede was B.J. Vorster, Johannes van der Walt en Robey Leibbrandt. Anna Neethling-Pohl was 'n sterk ondersteuner van hul saak.

Die slagspreuk van die Stormjaers was


</doc>
<doc id="120014" url="https://af.wikipedia.org/wiki?curid=120014" title="Yainville">
Yainville

Yainville is 'n Franse dorp in die département Seine-Maritime (région Normandië), wes van Rouen, met sowat 1100 inwoners (2014).

Die dorp is op die regteroewer van die Seinerivier in die meander van Jumièges.

Die dorp word as "Ewenvilla" vir die eerste keer in 1025 genoem en as "Eudonis villa" in 1138.


</doc>
<doc id="120019" url="https://af.wikipedia.org/wiki?curid=120019" title="Dionisia">
Dionisia

Die Dionisia was ’n groot fees in Antieke Griekeland wat gehou is ter ere van die wyngod, Dionisos. Die belangrikste gebeure was die opvoering van tragedies en, van 487 v.C. af, komedies. Dit was die belangrikste fees naas die Panathenaia. Die Dionisia het eintlik uit twee verwante feeste bestaan: die Plattelandse Dionisia en die Stedelike Dionisia, wat op verskillende tye van die jaar plaasgevind het. 

Die Dionisia was aanvanklik ’n plattelandse fees in Attika waarmee die verbouing van rankplante gevier is. Dit was waarskynlik ’n baie antieke fees wat nie van die begin af met Dionisos vereenselwig is nie. Dié "Plattelandse Dionisia" is in die winter gehou, in die maand Poseideon (Desember tot Januarie). Die middelpunt van die fees was die "pompe" (πομπή), die optog waartydens fallusse (φαλλοί) deur "falloforoi" (φαλλοφόροι) gedra is. In die "pompe" was ook "kaneforoi" (κανηφόροι – jong meisies met mandjies), "obeliaforoi" (ὀβελιαφόροι – wat lang brode gedra het), "skafeforoi" (σκαφηφόροι – met ander offerandes), "hydriaforoi" (ὑδριαφόροι – wat houers water gedra het) en "askoforoi" (ἀσκοφόροι – met houers wyn).

Ná die "pompe" was daar dans- en sangkompetisies en kore wat opgetree het. Soms is dramas opgevoer. Omdat verskillende dorpe hul fees op verskillende datums gehou het, kon antieke Grieke meer as een fees per seisoen bywoon. Dit was ook ’n geleentheid vir inwoners van Athene om uit die stad weg te kom en rondreisende vermaakgeselskappe kon op meer as een dorp optree.

Die komiese dramaturg Aristofanes het ’n parodie op die Plaaslike Dionisia geskryf vir sy toneelstuk "Die Acharniërs".

Die Stedelike Dionisia, ook bekend as die "Groot Dionisia", was ’n latere instelling wat moontlik in die 6de eeu v.C. ontstaan het. Dié fees is gehou op die 9de tot 13de van die maand Elafebolion (Maart tot April), drie maande ná die Plattelandse Dionisia – moontlik om die einde van die winter en die oes van gewasse te vier. 

Volgens tradisie het die fees ontstaan nadat Eleutherae, ’n dorp op die grens tussen Attika en Beosië, besluit het om deel van Attika te word. Die inwoners het ’n standbeeld van Dionisos na Athene gebring, maar die Atheners het dit aanvanklik verwerp. Dionisos het hulle toe gestraf met ’n pes wat die manlike geslagsdele aangetas het. Dit is genees nadat die Atheners die kultus van Dionisos aanvaar het, vandaar die dra van falusse op die fees – om dié genesing te vier.

Ná die "pompe" is die Teater van Dionisos gereinig deur ’n bul te offer. Volgens tradisie was die eerste vertoning van ’n tragedie op die Dionisia in 534 v.C. deur die dramaturg en akteur Tespis, waarvan die Afrikaanse woord "tespies" (Engels: "thespian") afgelei is. Sy prys was volgens berigte ’n bok, ’n algemene simbool van Dionisos, en is dalk die oorsprong van die woord "tragedie" (wat "boklied" beteken).

In die 5de eeu v.C. het die fees vyf dae lank geduur. Minstens drie dae is afgestaan aan tragedies. Op die ander twee dae is lofliedwedstryde gehou tot in 487/'86 v.C., toe komiese digters amptelik tot die fees toegelaat is. 

Op die laaste dag van die fees het die beoordelaars die wenner van die tragedie en die komedie gekies. Die wenners het elk ’n klimopkrans ontvang.



</doc>
<doc id="120020" url="https://af.wikipedia.org/wiki?curid=120020" title="Fallus">
Fallus

’n Fallus is ’n penis, veral ’n ereksie, ’n voorwerp wat soos ’n penis lyk of ’n voorstelling van ’n stywe penis.

Enige voorwerp wat simbolies of ironies soos ’n penis lyk, kan ook ’n fallus genoem word; daar word egter meer dikwels na sulke voorwerpe verwys as fallies (soos in "falliese simbool"). Sulke simbole stel dikwels vrugbaarheid voor, of kultuureienskappe wat met die manlike seksorgaan of orgasme verband hou.

Die term is ’n leenwoord uit Latyn ("phallus"); dit is weer geleen uit Grieks (φαλλός), wat weer afgelei is van die Proto-Indo-Europese stam *"bʰel"- "om op te blaas, te swel".

In die tradisionele Griekse mitologie word Hermes, die god van grense en handel asook die boodskapper van die gode, vereenselwig met die fallus omdat hy uitgebeeld is op hermes (pilare met ’n kop en fallus). Daar is geen geleerde verklaring vir hierdie uitbeelding nie en dit sou blote gissing wees om Hermes as ’n soort vrugbaarheidsgod te beskou. Pan, die seun van Hermes, is dikwels voorgestel met ’n groot stywe fallus.

Priapus was ’n Griekse god van vrugbaarheid wie se simbool ’n groot fallus was. Die seun van Afrodite en óf Dionisos óf Adonis, na gelang van die mite, was die beskermer van vee, plante, tuine en manlike geslagsdele. Sy naam is die oorsprong van die mediese term "priapisme" (’n volgehoue en pynlike ereksie).

Die fallus was alomteenwoordig in die antieke Romeinse kultuur, veral in die vorm van die "fascinum", ’n falliese gelukbringer. In die ruïnes van Pompeji is bronswindklokkies ("tintinnabula") gevind wat falusse bevat het – dikwels meer as een – om bose magte weg te hou. Standbeelde van Priapus het in tuine gestaan. Romeinse seuns het ’n "bulla", ’n gelukbringer met ’n falliese simbool, gedra totdat hulle amptelik meerjarig was.

’n Heilige fallus was een van die voorwerpe wat beskou is as noodsaaklik vir die veiligheid van die Romeinse staat en wat deur die Vestaalse maagde bewaar is. Seksualiteit in antieke Rome is al beskryf as fallosentries.

Sjiwa, die wyds vereerde manlike godheid in die Hindoepanteon en die belangrikste Indiese god met ’n prehistoriese oorsprong, word meer dikwels aanbid in die vorm van ’n Lingam, of fallus. Bewyse van falliese aanbidding in Indië dateer uit prehistoriese tye. Lingams van klip met verskeie style "koppe", of eikels, word vandag steeds in baie van die ou tempels aangetref, asook in museums in Indië en oorsee. Die bekende mensgrootte-Lingam in die Parasjoeramesjwar-tempel in Andhra Pradesj, beter bekend as die Gudimallam-Lingam, is sowat 1,5 meter hoog en uit swart graniet gekerf. Die reuse-Lingam word uitgeken aan sy prominente "eikel" en ’n antropomorfiese vorm van Parasjoerama wat op die "skag" uitgekerf is.

Die fallus het in Antieke Egipte ’n rol gespeel in die kultus van Osiris. Toe Osiris se liggaam in 14 stukke gekerf is, het Set dit oor die hele Egipte uitgestrooi. Osiris se vrou, Isis, het daarna almal bymekaargemaak buiten een, die penis, wat deur ’n vis ingesluk is. Isis het dit vermoedelik met ’n houtpenis vervang.

Die fallus was ’n simbool van vrugbaarheid en die god Min is dikwels uitgebeeld as itifallies (met ’n stywe penis).

In Indonesië is die falliese "lingga" en vroulike "joni" steeds algemene simbole van harmonie. Die Sultan se Paleis van Kasepoehan in Wes-Java het ’n aantal "lingga-joni"-snywerke aan sy mure.

Volgens die Indonesiese kroniek van die Babad Tanah Jawi het prins Poeger sy koninklike mag van God gekry deur sperma in te neem van die fallus van die reeds afgestorwe sultan Amangkoerat II van Mataram.

Die fallus is algemeen in dié land se skilderings uitgebeeld.


Die Mara Kannon-tempel (麻羅観音) in Nagato in die Yamaguchi-prefektuur is een van baie vrugbaarheidstempels in Japan wat vandag nog staan. Historiese fallusverering in dié land was wydverspreid.

Kuker was ’n godheid wat vrugbaarheid verteenwoordig het. Soms was dit in Bulgarye en Serwië ’n veelvuldige godheid. In Bulgarye hou "kukeri" in die lente ’n soort karnaval met volksteater waarin Kuker se rol vertolk word deur mans uitgevat in skaap- en bokpels, ’n masker met horings en ’n groot houtfallus.

Tydens die ritueel word verskeie fisiologiese dade uitgebeeld, onder meer die seksdaad, as simbool van die god se heilige huwelik terwyl die simboliese vrou, wat swanger lyk, die pyn van geboorte namaak. Dit lei die werk op die landerye soos ploeg en saai in. Verskeie denkbeeldige karakters neem ook deel, soos die "keiser".

Figure van Kokopelli en Itzamna (as die Maja se god van mielies) in die Amerika van voor Christopher Columbus het dikwels falliese simbole ingesluit. Verder is meer as 40 groot monolitiese fallusbeeldhouwerke ("Xkeptunich") ontdek op klassieke Maja-terreine – die meeste in die Puuc-streek van Yucatán. Uxmal het die grootste versameling; sy 11 beeldhouwerke word nou onderdak op die terrein uitgestal. Die grootste beeldhouwerk was van Almuchil; dit was meer as 320 cm hoog en aan die onderkant van die skag 44 cm breed.

In die Ecclesia Gnostica Catholica, wat deur Aleister Crowley gestig is, is die inneem van semen tydens die mis een van die gebruike van sommige kapittels.

Die St. Priapus-kerk (Frans: Église S. Priape) is ’n nuwe Noord-Amerikaanse godsdiens wat sentreer om die aanbidding van die fallus. Dit is in die 1980's in Montreal gestig deur D.F. Cassidy en die volgelinge is hoofsaaklik gay mans van Kanada en die VSA. Semen word as heilig beskou en die inneem daarvan as ’n aanbiddingsdaad.

’n Falliese simbool is veronderstel om die man se voortplantingsvermoë te verteenwoordig. Volgens Sigmund Freud se teorie van psigoanalise het mans ’n penis, maar niemand kan die simboliese fallus besit nie.

Die Fransman Jacques Lacan se "Ecrits: A Selection" sluit ’n essay in met die titel "The Signification of the Phallus", wat klem lê op die verskil tussen die fallus "wees" en die fallus "hê". Mans word beskou as dat hulle die fallus "het". Vroue, wat nie die fallus het nie, "is" die fallus.

Die fallus word dikwels gebruik om pornografie of voorbehoedmiddels te adverteer. Dit word ook dikwels in poetse gebruik en is die fokus van baie opvoerings vir volwassenes.

Die fallus het in die 20ste eeu nuwe kunsvertolkings aangeneem met die opkoms van Freud en psigoanalise. ’n Voorbeeld is "Princess X" deur die Roemeense modernistiese beeldhouer Constantin Brâncuși. Hy het in 1919 ’n skandaal in die Salon veroorsaak toe hy prinses Marie Bonaparte as ’n groot bronsfallus uitgebeeld het. Dit was waarskynlik as simbool van Bonaparte se obsessie met die penis en haar lewenslange poging om ’n vaginale orgasme te bereik.



</doc>
<doc id="120022" url="https://af.wikipedia.org/wiki?curid=120022" title="Sulfiet">
Sulfiet

'n Sulfiet is 'n sout wat die komplekse ioon SO bevat. Die ioon is die suurres van swaweligsuur, HSO.

Die ioon het 'n trigonaalpiramidale vorm en die sentrale atoom het 'n oksidasietoestand van +4. Die stof het reduserende en basiese eienskappe.

Die meeste sufiete is nie oplosbaar in waterige oplossings nie. Uitsonderings is die sulfiete van ammonium, natrium en kalium.

Sulfiete is egter wel in sure oplosbaar. Hulle kan daarby swaweldioksied vrystel:



</doc>
<doc id="120024" url="https://af.wikipedia.org/wiki?curid=120024" title="Le Trait">
Le Trait

Le Trait is 'n Franse dorp in die département Seine-Maritime (région Normandië), wes van Rouen, met sowat 5200 inwoners (2014).

Die dorp is op die regteroewer van die Seinerivier. 


</doc>
<doc id="120031" url="https://af.wikipedia.org/wiki?curid=120031" title="Lessenaar">
Lessenaar

'n Lessenaar is 'n meubelstuk met 'n plat werksoppervlak in die styl van 'n tafel wat gebruik word in 'n skool, kantoor, huis en so meer vir akademiese, professionele of tuisaktiwiteite soos lees, skryf of om toestelle soos 'n rekenaar te gebruik.  Lessenaars het dikwels een of meer laaie en vakkies of hokkies om skryfbehoeftes en papier in te bêre. Lessenaars word gewoonlik van hout of metaal gemaak, hoewel materiale soos verharde glas ook soms gebruik word.

Party lessenaars het die vorm van 'n tafel, hoewel net een kant van 'n lessenaar gewoonlik geskik is om by te sit (daar is uitsonderings, soos 'n maatlessenaar), anders as gewone tafels. Party lessenaars het nie die vorm van 'n tafel nie, byvoorbeeld 'n klerekaslessenaar (armoire-lessenaar) is 'n lessenaar wat in 'n groot hangkasagtige kabinet ingebou is. 'n Draagbare lessenaar  is lig genoeg om op iemand se skoot geplaas te word. Aangesien baie mense op 'n lessenaar leun terwyl hulle dit gebruik, moet 'n lessenaar stewig wees. In die meeste gevalle sit mense by 'n lessenaar óf op 'n aparte stoel óf op 'n ingeboude stoel (byvoorbeeld by party skoollessenaars). Party gebruikers staan by hul lessenaars, waarvan die oppervlak dan hoër moet wees.

Dit lyk of lessenaaragtige meubels nie in die klassieke antieke tye gebruik is nie, of in ander antieke sentrums van literêre beskawings in die Midde-Ooste of Verre-Ooste, maar daar is nie spesifieke bewyse nie. Illustrasies uit die Middeleeue toon die eerste meubelstukke wat lyk of hulle ontwerp is vir lees en skryf. Voor die uitvinding van die beweegbare drukpers in die 15de eeu, was alle lesers potensieel 'n skrywer of uitgewer of albei, aangesien elke boek of ander dokument met die hand oorgeskryf moes word. Die lessenaars is ontwerp met gleuwe en hakke vir boekmerke en skryfgereedskap. Aangesien manuskripboeke soms groot en swaar was, het lessenaars van hierdie tydperk enorme strukture gehad.

Lessenaars van die Renaissance en latere tydperke het betreklik dunner strukture en al hoe meer laaie is bygevoeg namate skrynwerk meer presies geword en meubelmakery 'n afsonderlike ambag geword het. Dit is dikwels moontlik om uit te vind of 'n tafel of ander meubelstuk van daardie tyd ontwerp is as 'n lessenaar, deur te kyk of dit 'n laai het met drie afskeidings (een elk vir die inkpot, kladblok en poeierbak) en bêreplek vir penne.

Die basiese lessenaarvorme is meestal in die 17de en 18de eeu ontwikkel. Die moderne ergonomiese lessenaar is 'n verfyning van die meganies ingewikkelde tekentafel of ontwerptafel van die einde van die 18de eeu.

Heelwat verfyning van die eerste lessenaars het in die 19de eeu plaasgevind, namate stoomaangedrewe masjiene goedkoop houtpulppapier moontlik gemaak het teen die einde van die Industriële Revolusie. Dit het 'n toename in witkraagwerkers moontlik gemaak. Namate hierdie kantoorwerkers meer geword het, is lessenaars in groot hoeveelhede gemaak deur nuwer stoomaangedrewe houtwerkmasjinerie te gebruik. Dit was die eerste duidelike verdeling in die vervaardiging van lessenaars. Van toe af is 'n beperkte aantal puik gemaakte lessenaars vervaardig deur meesterskrynwerkers vir die huise en kantore van die rykes, terwyl die oorgrote meerderheid lessenaars vinnig deur ongeskoolde arbeiders aanmekaargesit is van onderdele wat deur masjiengereedskap in groot hoeveelhede vervaardig is. Gevolglik is dit nie 'n waarborg dat 'n lessenaar 'n meesterstuk is net omdat dit antiek is nie, aangesien hierdie verdeling in gehalte meer as 'n honderd jaar gelede plaasgevind het.

Meer papier en korrespondensie het die behoefte aan ingewikkelder en meer gespesialiseerde lessenaars aangehelp, soos die lessenaar met 'n roldeksel, wat 'n massavervaardigde weergawe met hortjies is van die klassieke silinderlessenaar. Dit het 'n betreklik vinnig en goedkoop manier gebied om die toenemende vloei van papierwerk toe te sluit sonder om alles teen die einde van die dag te hoef liasseer. Papierdokumente het soveel geword dat dit in liasseerkabinette gebêre moes word. Korrespondensie en ander dokumente het nou te veel geword om opgevou of opgerol te word, dan opgesom en met 'n etiket voorsien te word voordat dit in 'n klein vakkie bo of onder die werksvlak van die lessenaar weggebêre te word. Die beroemde Wooton-lessenaar en ander was die laaste weergawes van die "duiwenes"-styl. Die oppervlakke van die nuwer lessenaars kon in baie verskillende vorme en hoeke verander word, en was ideaal vir kunstenaars, ontwerpers en ingenieurs.

'n Klein opbloei in kantoorwerk en die vervaardiging van lessenaars het aan die einde van die 19de eeu en begin van die 20ste eeu plaasgevind met die bekendstelling van kleiner en goedkoper elektriese drukkers en doeltreffende deurslagpapier, tesame met die algemene aanvaarding van die tikmasjien. Staallessenaars is bekend gestel om sterk genoeg te wees vir die swaarder vragte papier en om die gehamer op die tikmasjien te kan weerstaan. Dit het ook aanleiding gegee tot die tikmasjienlessenaar – 'n platvorm, soms op wiele en met 'n verlengbare oppervlak met klappe, wat teen 'n spesifieke hoogte gebou is, wat dit makliker maak om daarop te kan tik as op 'n standaard- of tradisionele lessenaar. Die L-vormige lessenaar het ook gewild geword, met die "been" wat gebruik is as 'n aanhangsel vir die tikmasjien.

Nog 'n groot uitbreiding het na die Tweede Wêreldoorlog plaasgevind met die toename in fotokopiëring. Papierwerk het die aantal lessenaarwerkers nog meer laat toeneem, wie se werksoppervlakte gekrimp het namate kantoorhuur gestyg het, en die papier is al hoe meer regstreeks in liasseerkabinette geplaas of gestuur na gespesialiseerde rekordbestuursentrums, of oorgeplaas is op mikrofilm, of albei. Modulêre lessenaars waarby etlike werkers naby aan mekaar gesit het, het al hoe meer algemeen geword. Selfs hoofde van organisasies se lessenaars het massavervaardig geword, wat gebou is van goedkoop laaghout of veselbord wat met 'n lagie hout bedek is, namate die aantal mense wat die witkraagwerkers bestuur het al hoe meer geword het.

'n Studentelessenaar kan enige lessenaar wees wat bedoel is vir 'n ingeskrewe leerling of student aan 'n laerskool, hoërskool of tersiêre inrigting. Anna Breadin het in die laat 1880's 'n eenstukskoollessenaar ontwerp en gepatenteer, wat gebou is van 'n tafeldeel wat vas is aan 'n houtsitplek en rugstut. Voor dit het die meeste leerlinge óf op stoele óf op lang banke by lang tafels gesit.

In huise verwys die term "studentelessenaar" na 'n klein voetstuklessenaar of skryftafel wat gemaak is vir gebruik deur 'n tiener of jonger kind in hul kamers. Dit is dikwels 'n voetstuklessenaar met net een of twee voetstukke en sowat twee derde van die lessenaaroppervlakte. Sulke lessenaars word soms 'n "linkervoetstuklessenaar" of "regtervoetstuklessenaar" genoem, afhangende van die kant van die enkelvoetstuk. Hierdie lessenaars is nie so hoog soos gewone lessenaars vir volwassenes nie. In sommige gevalle is die sitplek aan die lessenaar vas.

Dié lessenaars is gewoonlik massavervaardig in staal of hout. Daar is 'n groot aantal planne beskikbaar vir houtwerkgeesdriftiges om hul eie weergawes te bou. Moderne massavervaardigde studentelessenaars word dikwels gemaak met 'n gelamineerde werksblad en gevormde plastieksitplek in 'n saamgestelde eenheid, met stoorplek onder die lessenaarblad of op 'n draadrak onder die sitplek. Daar is baie ongewone vorme van studentelessenaars om die meeste voordeel te put uit die betreklik beperkte ruimte wat in 'n kind se kamer beskikbaar is. Een van die wat die meeste voorkom, is die slaapbanklessenaar.

Tot aan die einde van die 1980's was lessenaars 'n plek vir papierwerk en "besigheidsmasjiene", maar die persoonlike rekenaar het al hoe meer voorgekom in groot en mediumgroot besighede. Nuwe kantoormeubels het 'n "knie-opening"-kredenskas wat 'n plek was vir 'n terminaal of persoonlike rekenaar en 'n papiermandjie. Kort daarna het nuwe kantoorontwerpe ook U-vormige lessenaarstelle ingesluit met 'n brugwerksblad tussen die agterste kredenskas en die voorste lessenaar. Tydens die resessie in die 1990's is van baie bestuurders en uitvoerende hoofde verwag om woordverwerking te doen wat voorheen deur tikpoele en sekretaresses gedoen is. Dit het 'n meer sentrale plek vir die rekenaars op die U-vormige lessenaarstelsels genoodsaak.

Met rekenaars wat al hoe meer voorgekom het, het rekenaarpapier deel van 'n kantoor se voorraad geword. Die begin van hierdie papiertoename het die droom van die "papierlose kantoor" laat ontstaan, waar alle inligting net op rekenaarskerms vertoon word. Die gemak daarvan om persoonlike dokumente op papier te lees en die ongerieflikheid daaraan verbonde om dokumente op rekenaarskerms te lees, het daartoe gelei dat baie dokumente uitgedruk is. Die behoefte aan plek vir dokumente het meegeding met die plek wat die rekenaar se skerm, kas, drukker, aftaster en ander benodigdhede opneem. Die behoefte aan meer plek het daartoe gelei dat party lessenaarmaatskappye bykomende artikels aan die plank aan die agterkant van die lessenaar geheg het, soos kragpuntstroke en kabelhouers in 'n poging om te sorg dat daar nie 'n elektriese warboel op die werksblad is nie.

Met die tegniese bloeitydperk in die 1990's het kantoorwerkers toegeneem, en so ook die koste aan kantoorhuur per vierkante meter. Die afskortinglessenaar is wyd aanvaar in Noord-Amerika as 'n ekonomiese manier om meer lessenaarwerkers in dieselfde spasie in te druk, sonder om hul beknopte werksoppervlakke verder te verklein. Die afskortings se mure het 'n nuwe plek geword vir werkers om hul papiere en ander artikels vas te steek wat voorheen op die horisontale lessenaarblad gelos is. Selfs die standers van rekenaarskerms is gebruik om herinnernotas en besigheidskaartjies aan vas te plak.

Aan die begin van die 2000's het kantoorwerkers gevind dat die meubels wat die rekenaars na die kant en rugkant laat wys, dit moeilik maak om iets op die skerm vir gaste of medewerkers te wys. Vervaardigers het hierop gereageer deur lessenaars te maak waar die skerms na die voorkant van die U-vormige werkstasie geplaas word. Hierdie plasing van die skerm na die voorkant het 'n beter siglyn geskep om kollegas te groet en maak dit moontlik dat ander mense ook die inligting op die skerm kan sien.

Die vervanging van groot CRT-monitors met plat LCD-skerms het heelwat meer plek op die lessenaar beskikbaar gemaak. Terselfdertyd het die skerms ook al hoe wyer en hoër geword het vir meer as een venster op 'n slag en om al hoe meer inligting gelyktydig te kan vertoon. Omdat die skerms ligter en dunner was, kon dit op arms gemonteer word wat uit die pad geswaai kan word en maklik verstel kon word.

Die "Resolute"-lessenaar in die Ovaal Kantoor is deur baie Amerikaanse presidente gebruik, insluitend John F. Kennedy, Ronald Reagan en Barack Obama. Dit is gemaak van die planke van die "HMS Resolute", 'n agtergelate Britse skip wat deur 'n Amerikaanse vaartuig ontdek is en aan die koningin van Brittanje teruggegee is as 'n vriendskapsgebaar. Koningin Victoria het aan William Evenden opdrag gegee om die lessenaar te maak, en het dit in 1880 dit aan pres. Rutherford B. Hayes geskenk.



</doc>
<doc id="120032" url="https://af.wikipedia.org/wiki?curid=120032" title="Herme">
Herme

’n Herme (Grieks: ἑρμῆς, meervoud ἑρμαῖ "hermai"), is ’n beeldhouwerk met ’n kop (en soms ’n torso) op ’n gladde, gewoonlik reghoekige onderste deel waarop manlike geslagsdele op die regte hoogte uitgekerf is. Dié kunsvorm het in Antieke Griekeland ontstaan en is deur die Romeinse nagevolg. 

In die vroegste tye is Griekse gode aanbid in die vorm van ’n stapel klippe of ’n vormlose hoop stene en hout. In baie dele van Griekeland was daar stapels klippe langs die pad, veral by kruisings. Die gebruik was dat verbygangers ’n klip op die hoop gooi of dit met olie salf. Later is ’n kop en fallus gevoeg by die stapel, wat vierkantig geword het (die syfer 4 was vir Hermes heilig).
Die standbeelde is gebruik om bose magte weg te hou en is vir beskerming by kruisings en op grense tussen grondgebiede geplaas, asook voor tempels, naby tombes en in gimnasiums, biblioteke en ander openbare plekke. Hulle is ook gebruik as padaanwysers, met afstande daarop gekerf. 

Voor sy rol as beskermer van handelaars en reisigers was Hermes ’n fallusgod wat met vrugbaarheid, geluk, paaie en grense verbind is. Sy naam is moontlik afgelei van die woord "herme". Alle hermai het agter nie Hermes se gesig gehad nie – ook ander gode, helde en selfs vername sterflinge is dikwels uitgebeeld. In sulke gevalle is samestellings gevorm soos "Hermatena" (herme van Atena), "Hermares", "Hermafroditos", "Hermanoebis", ens. 

In Athene, waar die hermai veral talryk was en vereer is, is hulle buite huise geplaas vir goeie geluk. Hulle sou gevryf of met olyfolie gesalf word en met kranse versier word. 

By Romeinse en Renaissance-weergawes ("termini") is die lyf bo die middel ook gewys. Dié vorm is ook gebruik om borsbeelde van beroemde mense soos Sokrates en Plato te maak. Sapfo verskyn op antieke hermai en van die Renaissance af, toe hermai teen mure geplaas is as versiering, is ander vroue ook uitgebeeld.

Een nag in 415 v.C., kort voordat die Atheense vloot na Sirakuse sou vertrek tydens die Peloponnesies Oorlog, is al die Atheense hermai gevandaliseer. Dit was ’n erg onheilige daad en baie mense het geglo dit kan die ekpedisie in die wiele ry. Hoewel dit nooit bewys is nie, het die Atheners van destyds geglo dit was die werk van saboteurs, óf van Sirakuse óf Spartaanse ondersteuners in Athene self. Een van die verdagtes was die skrywer Xenofon. 

Vyande van Alkibiades, wat misbruik van die Atheners se woede gemaak het, het hom van ander soortgelyke dade beskuldig, onder meer die skending van ander heilige voorwerpe, asook spottende uitbeeldings van godsdienste geheime seremonies. Hy het die beskuldigings ontken en aangebied om verhoor te word, maar die Atheners wou nie die ekspedisie verder ontwrig nie en sy teenstanders wou sy afwesigheid gebruik om mense teen hom op te steek, omdat hy homself nie sou kon verdedig nie. 

Nadat hy op die ekspedisie vertrek het, het sy politieke vyande hom dan ook aangekla en in absentia tot dood veroordeel – vir die skending van die harmai sowel as die bespotlikmaking van die Geheimenisse van Eleusis.



</doc>
<doc id="120081" url="https://af.wikipedia.org/wiki?curid=120081" title="Yokosuka D4Y">
Yokosuka D4Y

Die Yokosuka D4Y was 'n eenmotorige duikbomwerper wat deur die Japannese Keiserlike Vloot gebruik is tydens die Tweede Wêreldoorlog. Die vliegtuig het in November 1940 sy nooiensvlug afgelê. Dit was die eerste vliegtuig vir die Japannese Vlootlugmag sedert 1932 wat met 'n inlynenjin toegerus is, tot op daardie stadium is sterenjins gebruik.



</doc>
<doc id="120082" url="https://af.wikipedia.org/wiki?curid=120082" title="Fascinum">
Fascinum

’n Fascinum of fascinus was in die godsdiens van die antieke Romeine die vergestalting van die goddelike fallus. Die woord kan na die god Fascinus self verwys, na falliese afbeeldings en gelukbringers of na die towerspreuke waarmee goddelike beskerming gevra is. Plinius die ouere het dit genoem ’n "medicus invidiae", ’n "dokter" of kuur vir afguns ("invidia") of die bose oog.

Die Vestaalse maagde was die opsieners van die kultus van die "fascinus populi Romani", die heilige afbeelding van die fallus wat een van die noodsaaklike items was vir die veiligheid van die staat ("sacra Romana"). Uit die Romeinse mitologie blyk die fallus was die verpersoonliking van die manlike voortplantingsvermoë en dus heilig. Wanneer ’n generaal ’n oorwinning gevier het, het die Vestaalse maagde ’n afbeelding van die fascinum onder sy strydwa gehang om hom teen afguns te beskerm.

’n Grafiese voorstelling van die mag van die fascinum om die bose oog af te weer, word gevind op ’n Romeinse mosaïek wat ’n fallus uitbeeld wat in ’n oog ejakuleer. Die motief is ook bekend van verskeie reliëfwerke van Leptis Magna in die hedendaagse Libië. ’n Terracotta-beeldjie uit die 1ste eeu v.C. wys "twee fallusmannetjies wat ’n oogbal middeldeur saag".

Falliese gelukbringers, dikwels met vlerke, was volop in die Romeinse kultuur, van juweliersware en klokke tot windklokkies en lampe. Daar is ook geglo die fascinum beskerm kinders, veral seuns, teen die bose. Plinius het die gebruik genoem om ’n falliese gelukbringer om ’n seun se nek te hang, en voorbeelde is ontdek van ringe met falusse wat so klein was dat net kinders dit sou kon dra. 

Die "vuis-en-fallus"-gelukbringer was gewild onder soldate. Dit het ’n (gewoonlik) gebalde vuis aan die onderpunt van die fallus se skag gehad wat weggewys het van die eikel. Daar was verskeie voorbeeld van die vuis wat die "manus fica" of vyteken (met die duim tussen die eerste twee vingers) wys; dit is as ’n simbool van goeie geluk beskou. 

Die Afrikaanse woord "fassineer" kom met ’n ompad van die Latynse "fascinum" en die verwante werkwoord, "fascinare": "om die mag van die fascinum te gebruik", dit is "om towerkrag te gebruik" en dus om "te bekoor, te betower". 



</doc>
<doc id="120084" url="https://af.wikipedia.org/wiki?curid=120084" title="Toffie (teken)">
Toffie (teken)

Die toffie of vyteken is ’n teken wat ’n mens gee met die duim tussen die wys- en middelvinger vasgeknyp. "Om 'n toffie te gooi" word in sommige lande, soos Suid-Afrika, as vulgêr beskou. 

Die vy (Latyn: "ficus") en druif is in die antieke tyd beskou as simbole van die wyn-en-vrugbaarheidsgod Dionisos/Bacchus. In Italiaans verwys die woord "fica" nie net na die vrug nie, maar ook na die vulva en is dit ’n vulgêre woord vir laasgenoemde.

In Antieke Rome was die vyteken ("mano fico") ’n vrugbaarheids- en geluksimbool en ’n manier om bose magte af te weer. Dit is ook teen die bose oog of afguns ingespan en is op talle gelukbringers aangebring, soms saam met die fallus. In lande soos Portugal en Brasilië word dit vandag nog as ’n gelukbringer beskou. 

Onder vroeë Christene was dit bekend as die "manus obscena", of "obsene hand".







</doc>
<doc id="120085" url="https://af.wikipedia.org/wiki?curid=120085" title="Orlando, Florida">
Orlando, Florida

Orlando is 'n stad in die deelstaat Florida. Dit is ongeveer 135 km noordoos van Tampa. Die stad het ontstaan in 1843 en is genoem na 'n soldaat wat in die Tweede Seminole-oorlog gesneuwel het. Dit het in 1875 stadstatus verwerf. Sitrus word in die omgewing verbou.




</doc>
<doc id="120086" url="https://af.wikipedia.org/wiki?curid=120086" title="George Orwell">
George Orwell

George Orwell (25 Junie 1903 – 21 Januarie 1950) is 'n "nom de plume" vir die Britse skrywer "Eric Arthur Blair". Orwell is bekend vir sy boek "Nineteen Eighty-Four" waar die term Big Brother geskep is. Hy het ook die term Koue Oorlog vir die eerste keer gebruik in 1945.

Hy is gebore in Motihari in Bengale, Indië waar sy vader 'n aksyns beampte was. In 1916 verwerf hy 'n beurs om by Eton te kan studeer. Hy het sy kinderjare in Engeland deurgebring, maar was in sowel die laerskool as die deftige hoërskool Eton, waar hy ŉ beurshouer was, 'n eensame en ongelukkige kind. 

Hoewel Orwell briljant was, het hy 'n beurs om aan 'n universiteit te gaan studeer, geweier en verkies om in die familietradisie te volg en Birma toe te gaan. Van 1922 af was hy 5 jaar lank lid van die Indiese Imperiale Polisiemag. 

Op 1 Januarie 1928 het hy egter bedank omdat hy toenemend bewus geword het van maatskaplike ongeregtigheid. Mettertyd het daar in hom 'n sterk sosiale gewete en 'n skuldgevoel ontwikkel en hy het hom altyd aan die kant van die verontregtes geskaar, wat in sy geval veral die inheemse bevolking van Brits-Indië en die arbeiders van Brittanje was. 

Na sy bedanking uit die polisiemag het hy besluit om as boetedoening hom met die armes in Europa te vereenselwig. In Londen het hy saam met arbeiders en bedelaars geleef en in die agterbuurte van Parys het hy die een swak betrekking na die ander beklee. Hy was dikwels ook werkloos en honger. Hierdie swerwersbestaan het hy in "Down and out in Paris and" "London" (1933) beskryf. 

In 1934 het Orwell se roman "Burmese days" verskyn, wat ŉ somber herroeping is van sy lewe in Indië en waarin hy 'n uitsiglose koloniale bestaan beskryf. By sy tradisionele romans ontbreek die hegte opbou en veelsydigheid van sy verslae, met hulle afwisseling van persoonlike menings en beskouings oor die gemeenskap as geheel. In 1935 het "The clergyman's" "daughter" verskyn, wat volgens Orwell self sy swakste roman is. 

Die werk handel oor 'n pligsgetroue predikantsdogter wat haar geheue verloor en na talle teëspoede ontnugter en ongelowig haar ou lewe hervat. In 1936 het die roman "Keep the" "aspidistra flying" verskyn, wat handel oor 'n jong man wat steeds swakker betrekkings aanvaar en met 'n soort genoegdoening alle burgerlike waardigheid verloor. As dit egter blyk dat sy vriendin swanger is, keer hy vinnig terug na sy burgerlike bestaanswyse. In dieselfde jaar het die "Left Book" "Club" aan "Orwell" opdrag gegee om die situasie van die arbeiders in Noord-Engeland te ondersoek en dit in 'n boek weer te gee. 

So het "The road to Wigan Pier" (1937) ontstaan, met 'n beskrywing van Orwell se eie siening oor die sosialisme. Ondanks sy eie agtergrond vol burgerlike vooroordele gee hy in die werk 'n uiteensetting van sy vertroue in die arbeidersklas, wat volgens hom vitaliteit en tradisionele Engelse deugde besit wat by die hoër stande ontbreek. Hy waarsku die sosialiste dat hulle besig is om die arbeider van hulle te vervreem, en Orwell verset hom teen elke vorm van magstrewe. Aan die einde van 1936 het Orwell na Spanje vertrek om aan die kant van die Republikeine aan die Spaanse Burgeroorlog deel te neem. 

Hier was hy in sy element, omdat hy aktief deelgeneem het aan 'n stryd waarin hy geglo het. By Teruel is hy ernstig gewond en sy keel is so beseer dat sy spraak lewenslank aangetas was. Die Kommuniste het hom egter teleurgestel toe hulle alle mag opgeëis het en selfs valse propaganda en verdraaide nuus versprei het. Toe die Kommuniste hul politieke teenstanders probeer onderdruk, moes Orwell uit Spanje vlug en hy het daarna 'n lewenslange weersin in die Kommunisme gehad. 

Uit sy behoefte om die ware gebeure van hierdie oorlog weer te gee soos hy dit self beleef het, het "Homage to" "Catalonia" (1938) ontstaan, wat as een van sy beste werke beskou word. Hy het altyd politieke gehalte bo die literêre in sy werke gestel, maar vir hom was die belangrikste om die waarheid omtrent politieke situasies weer te gee. In 1939 het die roman "Coming up" "for air" verskyn. 

Hierin word weer eens 'n ontnugterde hoofkarakter uitgebeeld wat 'n mistroostige bestaan voer, maar, anders as in sy vroeëre romans, is die karakter ouer, met 'n ontwikkelde humorsin en 'n verset wat slegs nog passief is. Gedurende die Tweede Wêreldoorlog het Orwell vir die BBC gewerk en in hierdie tyd het hy onder meer die pamfletagtige "The" "lion and the unicorn" (1941) geskryf, waarin patriotiese sentimente en ŉ gedesentraliseerde vorm van sosialisme verkondig word. 

In Orwell se bekendste boek, die dierefabel "Animal farm" (1945), het hy die letterkunde en die politieke boodskap tot ‘n perfekte eenheid saamgesnoer. Hierdie werk is ŉ regstreekse aanval op die Sowjetunie en die nagevolge van die Russiese Revolusie van 1917. Die varke motiveer naamlik die ander diere op die plaas om die boer te verdryf, maar hulle neem self die beheer oor en binnekort kan hulle eie optrede nie van die van die ander boere onderskei word nie. 

Dit was die eerste boek waarmee Orwell geld verdien het. Terwyl hy reeds van tyd tot tyd as gevolg van tering gehospitaliseer is, het hy die somber toekomsroman "Nineteen eighty-four" (1949) geskryf, waarin 'n beeld geskets word van die soort gemeenskap wat kan ontstaan as 'n regering steeds meer mag kry en uiteindelik ŉ totalitêre diktatuur word wat deur leuens in stand gehou word. Orwell is op 21 Januarie 1950 in ŉ Londense hospitaal oorlede. Buiten sy romans het Orwell baie artikels en boekbesprekings geskryf wat tot sy beste werk behoort. Hierdie werke is versamel in "Inside the" "whale" (1940), "Critical essays" (1946), "Shooting an elephant" (1950), "Such," "such were the joys" (1953), "England" "your England" (1953) en "Collected" "essays" (1961).






</doc>
<doc id="120087" url="https://af.wikipedia.org/wiki?curid=120087" title="Pienk driehoek">
Pienk driehoek

Die pienk driehoek (Engels: "pink triangle"; Duits: "Rosa Winkel") was tydens die Tweede Wêreldoorlog ’n kenteken om manlike gevangenes uit te ken wat na Nazi-konsentrasiekampe gestuur is omdat hulle homoseksueel was. Elke gevangene moes ’n driehoek wat na onder wys op hul klere dra, en die kleur van die driehoek het hulle in "soorte" ingedeel. Ander kleure was vir Jode (die geel ster, wat twee geel driehoeke opmekaar was), politieke gevangenes, Jehovasgetuies, "antisosiale" gevangenes en ander wat deur die Nazi's as onwenslik beskou is. Geel en pienk driehoeke kon gekombineer word as ’n gevangene beskou is as Joods én gay.

Die pienk driehoek, wat aanvanklik as ’n kenteken van vernedering beskou is, word nou met die punt na bo gebruik as internasionale simbool van gay trots en regte. Dit is naas die reënboogvlag die gewildste gay kenteken.

Onder die Nazi-bewind moes elke gevangene in konsentrasiekampe ’n kenteken aan hul klere dra. Die kleur daarvan het hulle in groepe gekategoriseer. Gay mans moes die pienk driehoek dra en Jode twee geel driehoeke wat ’n ster gevorm het. Geel en pienk driehoeke kon gekombineer word as ’n gevangene beskou is as Joods én gay.
Ander kleure was rooi vir onder andere politieke gevangenes en kommuniste, groen vir misdadigers, pers vir Jehovasgetuies, swart vir "antisosiale" gevangenes, ens.

Hoewel dit moeilik is om te raam hoeveel gay mans in Duitse konsentrasiekampe was, skat die skrywer Richard Plant dit rofweg op "tussen 50 000 en 63 000 van 1933 tot 1944".

Baie gays het ná die oorlog in gevangenskap gebly – die Nazi's se wetswysiging wat homoseksualiteit van ’n mindere oortreding in ’n enstige misdaad verander het, het vir 24 jaar ná die oorlog in Oos- én Wes-Duitsland steeds van krag gebly. In 2002 het die Duitse regering ’n amptelike verskoning aan die gay gemeenskap uitgereik.

Teen die einde van die 1970's is die pienk driehoek as simbool aanvaar in protesoptogte vir gay regte. Sommige geleerdes vereenselwig die opeising van die simbool met die publikasie van die konsentrasiekamp-oorlewende Heinz Heger se memoires, "The Men with the Pink Triangle", in die vroeë 1970's.

Die AIDS Coalition to Unleash Power (ACT UP) het die pienk driehoek en die slagspreuk "SILENCE = DEATH" aanvaar as sy logo kort nadat dit in 1987 in New York gestig is.

In 1995, ná ’n dekade van veldtogte, is ’n pienk driehoek aangebring by die Dachau-gedenkmuseum om die lyding van gays te gedenk. 

Die pienk driehoek is ook die grondslag vir die ontwerp van die Homomonument in Amsterdam, die Gay and Lesbian Holocaust Memorial in Sydney, the Pink Triangle Park in San Francisco en die groot Pink Triangle on Twin Peaks wat elke jaar tydens die San Francisco Pride-naweek in dié stad vertoon word. 





</doc>
<doc id="120088" url="https://af.wikipedia.org/wiki?curid=120088" title="Louis Sullivan">
Louis Sullivan

Louis Henry Sullivan (* 3 September 1856; † 14 April 1924) was 'n Amerikaanse argitek na wie dikwels verwys word as die "Vader van die wolkekrabber" en as die "Vader van modernisme".

Sullivan word deur vele as die skepper van die moderne wolkekrabber beskou, was 'n invloedryke argitek en kritikus van die Chicago-skool binne die Amerikaanse boukunde, was 'n mentor vir Frank Lloyd Wright en het as inspirasie gedien vir 'n groep argitekte in Chicago wat bekendheid sou verwerf as die "Prairie School". Saam met Wright en Henry Hobson Richardson word Sullivan erken as die "Drie-eenheid van Amerikaanse argitektuur". Die leuse "Vorm volg funksie" word aan Sullivan toegeskryf, alhoewel hy self na 'n antieke Romeinse argitek as oorsprong van die konsep verwys het. In 1944 het Sullivan die tweede argitek in die geskiedenis geword aan wie die American Institute of Architects (AIA) se goue medalje postuum toegeken is.


</doc>
<doc id="120089" url="https://af.wikipedia.org/wiki?curid=120089" title="Heinz Heger">
Heinz Heger

Josef Kohout (24 Januarie 1915 – 15 Maart 1994) was die Oostenrykse oorlewende van ’n Nazi-konsentrasiekamp wat daarheen gestuur is omdat hy homoseksueel was. Hy is die bekendste vir sy boek van 1972, "Die Männer mit dem rosa Winkel" (in Engels vertaal as "The Men with the Pink Triangle"). Dit is deur ’n kennis, Hans Neumann, geskryf onder die skuilnaam Heinz Heger, wat dikwels valslik aan Kohout toegeskryf word.

Die boek is een van die min eerstehandse weergawes van die behandeling van gay mans in Nazi-gevangenskap. Dit is in verskeie tale vertaal en ’n tweede uitgawe is in 1994 gepubliseer. Dit was die eerste getuienis van ’n gay oorlewende van die konsentrasiekampe wat in Engels vertaal is, en word as die bekendste beskou. Die publikasie daarvan het gehelp om die soeklig te laat val nie net op die lyding van homoseksuele mans onder die Nazi-bewind nie, maar ook op die gebrek aan erkenning en vergoeding ná die oorlog.

Kohout se boek was die inspirasie vir die 1979-toneelstuk "Bent" deur Martin Sherman. ’n Rolprent is in 1997 daarvan gemaak met Sean Mathias as regisseur.

Kohout is in Wene dood en van sy besittings is deur sy lewensmaat aan die United States Holocaust Memorial Museum geskenk. Dit sluit Kohout se dagboeke van die kamp in, asook briewe van sy ouers af wat hom nooit bereik het terwyl hy gevange gehou is nie en die stuk materiaal met die pienk driehoek en sy gevangenenommer wat hy gedwing is om te dra. Dit was die eerste pienk driehoek wat aan ’n geïdentifiseerde individu behoort het wat deur ’n museum aangeskaf is.



</doc>
<doc id="120094" url="https://af.wikipedia.org/wiki?curid=120094" title="Priapisme">
Priapisme

Priapisme is ’n toestand waar ’n penis ure lank hard bly sonder dat daar stimulasie is of nadat stimulasie geëindig het. Daar is drie soorte: iskemies, (laevloei), nie-iskemies (hoëvloei) en terugkerend iskemies (onderbroke). Die meeste gevalle is iskemies; dit is gewoonlik pynlik terwyl nie-iskemiese priapisme nie is nie. By iskemiese priapisme is die grootste deel van die penis hard, maar nie die eikel nie; by nie-iskemiese priapisme is die hele penis halfstyf.

Sekelselsiekte is die grootste oorsaak van iskemiese priapisme. Ander oorsake sluit in medisyne en dwelmmiddels soos kokaïen en dagga. Nie-iskemiese priapisme kan voorkom ná trauma aan die penis of ’n rugmurgbesering. Eersgenoemde kom voor wanneer nie genoeg bloed uit die penis vloei nie, terwyl laasgenoemde gewoonlik voorkom weens toenemende bloedvloei.

Behandeling hang af van die soort priapisme. As dit nie binne die eerste 48 uur behandel word nie, kan voltydse littekens aan die penis vorm. Die siekte kom by sowat 1 uit 20 000 tot 1 uit 100 000 mans per jaar voor.

Die term is afgelei van die naam van die Griekse god Priapos (Grieks: Πρίαπος), ’n god van vrugbaarheid. Hy word dikwels uitgebeeld met ’n besonder groot ereksie. 


</doc>
<doc id="120095" url="https://af.wikipedia.org/wiki?curid=120095" title="Chemiese verbinding">
Chemiese verbinding

'n Chemiese verbinding is 'n stof wat uit meer as een chemiese element bestaan en waarvan die atome 'n chemiese binding aangegaan het.

Daar is 'n groot verskeidenheid chemiese verbindings. Volgens die tipe binding kan drie ekstreme tipes onderskei word.


Daar bestaan egter talle tussenvorme tussen hierdie drie bostaande tipes. Die meeste molekulêre en ioniese verbindings word gekenmerk deur 'n vaste verhouding in die getalle atome van die elemente wat die verbinding vorm. Voorbeelde is water en tafelsout. Die watermolekuul bevat twee waterstofatome en een suurstofatoom. Die verhouding atome sal altyd 2:1 wees en die verbinding word as geskryf. Tafelsout is 'n ioniese sout wat uit natrium-katione en chloor-anione bestaan. Die verhouding is altyd 1:1, anders is die sout nie neutraal nie. Die stof word as geskryf. Hierdie verhoudings word stoigiometrie genoem. 

In metallieke verbindings is die verhouding dikwels minder vas en kan mens beter oor fases as oor verbindings praat. Koper en sink kan byvoorbeeld 'n verbinding vorm wat as die β'-fase bekend is en ongeveer die samestelling het, maar dit kan wissel vanaf 48% tot effens meer as 50% sink.

'n Ander onderskeiding is tussen organiese verbindings en anorganiese verbindings. Organiese verbindings bevat die element koolstof, maar nie alle koolstofverbindings word as organies beskou nie. Hierdie verdeling is gedeeltelik net geskiedkundig. 


</doc>
<doc id="120096" url="https://af.wikipedia.org/wiki?curid=120096" title="Ridley Scott">
Ridley Scott

Sir Ridley Scott (* 30 November 1937) is 'n Engelse rolprentregisseur en -vervaardiger wie se kommersiële deurbraak in 1979 met die wetenskapsfiksiefilm "Alien" gekom het. Sy mees bekende werke is die neo-noir-distopiese wetenskapsfiksiefilm "Blade Runner", die misdaaddrama "Thelma & Louise" (1991), die historiese drama "Gladiator" (2000, bekroon met die Oscar vir beste rolprent), die oorlogsrolprent "Black Hawk Dawn" (2001), die misdaadriller "Hannibal" (2001), die biografiese rolprent "American Gangster" (2007), en die wetenskapsfiksiefilms "Prometheus" (2012) en "The Martian" (2015).

Scott staan bekend vir sy atmosferiese en hoogs gekonsentreerde visuele styl. Alhoewel sy rolprente grootliks varieer ten opsigte van toneelskikking en die tydperk waarin hulle afspeel, beeld Ridley daarin dikwels merkwaardige stedelike omgewings uit, wat van 2de eeuse Rome (in "Gladiator"), 12de eeuse Jerusalem ("Kingdom of Heaven") en Middeleeuse Engeland ("Robin Hood") tot hedendaagse Mogadisjoe en die futuristiese stadlandskap van Los Angeles in "Blade Runner" strek. 'n Ander kenmerk van sy werke is sterk vroulike karakters.


</doc>
<doc id="120098" url="https://af.wikipedia.org/wiki?curid=120098" title="Uilhuis">
Uilhuis

Die Uilhuis is 'n museum in Nieu-Bethesda, Oos-Kaap, Suid-Afrika. Die eienaar, Helen Martins, het haar huis en die area om dit in 'n denkbeeldige omgewing omskep, wat oorvloedig versier is met fyngemaakte glas en met meer as 300 standbeelde wat uile, kamele, piramides, poue en mense insluit. Sy het die huis van haar ouers geërf en het met die transformasie begin nadat haar ouers dood is.

Helen Martins was 'n kluisenaar-buitestanderkunstenaar wat steeds 'n taamlike raaisel is. Sy is op 23 Desember 1897 in Nieu-Bethesda gebore en was die jongste van die ses oorlewende kinders van Pieter Jakobus Martins en Hester Catharina Cornelia van der Merwe.

Helen het in Graaf-Reinet skoolgegaan en het haar onderwysdiploma aan die onderwyskollege in Graaf-Reinet (nou die polisie-opleidingskollege) gekry.

In 1919 het Helen Martins na die Transvaal getrek waar sy begin skool gee het. Op 7 Januarie 1920 is sy getroud met 'n kollega, Willem Johannes Pienaar. Die egpaar het die land vol gereis en opgetree en teateropvoerings in die Transvaal, Kaapstad en Port Elizabeth gegee. Hul huwelik was nie gelukkig nie en Helen het haar man etlike kere verlaat. Sy het uiteindelik in 1926 van Pienaar geskei.

Iewers tussen 1927 en 1928 het Helen na Nieu-Bethesda teruggekeer, waar sy die volgende 31 jaar gewoon het en na haar bejaarde ouers omgesien het. Haar ma, Hester, met wie sy na bewering 'n noue verhouding gehad het, is in 1941 aan borskanker oorlede. Haar pa word beskryf as "eksentriek en veeleisend" en moontlik beledigend. Hy het in 'n buitekamer gebly met 'n stoof en 'n bed om op te slaap. Nadat haar pa in 1945 aan maagkanker dood is, het Helen die vensters met bakstene toegebou, sy kamer swart geverf en 'n naambord opgesit met die woorde "Die Leeu se Lêplek".

Haar ouers het die huis aan Helen bemaak. Na hul dood het Martins begin om die huis en die tuin te omskep, en het jare daaraan bestee om 'n denkbeeldige omgewing te skep.

Sy het blykbaar binne die huis begin en die plaaslike dorpenaars Jonas Adams en Piet van der Merwe aangestel om die strukturele veranderinge aan te bring, en die binne-oppervlakke met fyngemaakte glas te bedek. Vensters, spieëls en ligte het die verligting binne versterk. Martins het ook sement en draad gebruik om die binnekant van die huis te versier en later om beelde in haar tuin te bou. In 1964 het Koos Malgas haar met haar werk begin help, en het haar gehelp om die beelde in die buitearea bekend as die Kameelwerf te bou. Hulle het 'n intense samewerkingsproses gehad en het elke dag vergader om nuwe werke te visualiseer en te skep.

Martins was geïnspireer deur Christelike Bybeltekste, die gedigte van Omar Khayyam en verskeie werke deur William Blake. Die Kameelwerf bevat meer as 300 beelde, waarvan baie van uile, kamele en mense is. Die meeste van hulle kyk oos as 'n huldeblyk aan hoe Mekka en die Ooste haar betower het. 'n Bord in die werf lui "Hierdie is My Wêreld."

Daar is aanduidings dat haar bure agterdogtig was oor die verhouding tussen Malgas, 'n bruin man, en Martins, 'n wit vrou. Daar is ook bewerings dat sy beter oor die weg gekom het met haar bruin bure (aan wie sy glo onwettig gebroude alkohol verkoop het) as met lede van die streng Nederduits Gereformeerde kerk. Hoewel sy 'n effense kluisenaar was (en namate sy ouer geword al hoe meer een geword het), het Helen Martins met Kersfees haar bure oorgenooi om na haar huis van ligte te kom kyk. Daar is ook aanduidings dat haar bure in die laaste jare vir Helen se pa gesorg het, en dat hulle haar kos gegee het wanneer sy nie vir haarself gesorg het nie. Die verhoudings tussen haar en die gemeenskap waarin sy geleef het, was duidelik ingewikkeld en dikwels moeilik.

Martin se langdurige blootstelling aan die fyngemaakte glas wat sy gebruik het om haar mure mee te versier, het uiteindelike daartoe gelei dat sy begin blind word het. Dit het gelei tot haar selfmoordpoging deur bytsoda te drink op 6 Augustus 1976 op die ouderdom van 78. Sy is gevind en na die hospitaal op Graaff-Reinet geneem, waar sy op 8 Augustus 1976 dood is.

Soos wat haar wens was, is die Uilhuis ongeskonde as 'n museum behou. In 1991 het die Vriende van die Uilhuis gereël dat Koos Malgas terugkeer na Nieu-Bethesda om na die terrein om te sien. Die Uithuis-stigting, wat in 1996 opgerig is, bestuur nou die terrein. Die huis is in 1989 as 'n provinsiale nasionale monument verklaar en is in 1992 as 'n museum geopen.

Athol Fugard het in 1985 'n drama oor Helen Martins gepubliseer met die titel "The Road to Mecca", waarvan later 'n rolprent gemaak is met dieselfde naam. In 2015 is 'n Marathi-opvoering getiteld "Prawaas" deur die Abhivyaktee-teatergroep van Panaji (Goa) opgevoer, wat deur Saish Deshpande geskryf en geregisseer is en wat beïnvloed is deur haar storie en gedeeltelik deur Athol Fugard se toneelstuk.


</doc>
<doc id="120099" url="https://af.wikipedia.org/wiki?curid=120099" title="Aardwetenskappe">
Aardwetenskappe

Aardwetenskappe of aardwetenskap is 'n omvattende term wat al die wetenskaplike studievelde oor die planeet Aarde insluit. Aardwetenskap kan beskou word as 'n studie veld van Planetêre wetenskappe. Die studie velde van aardwetenskappe het egter 'n baie ouer geskiedenis. Reduksionistiese en holistiese benaderinge kan gebruik word in die studie van Aarwetenskappe. Aardwetenskappe sluit in die studie van geologie, die litosfeer, sowel as die interne groter skaal strukture wat die aarde opmaak, as ook die studie van die atmosfeer, hidrosfeer en biosfeer. Aardwetenskaplikes bestudeer en kwantifiseer dus die werking en evolusie van die aarde deur meestal gebruik te maak van wiskunde, fisika, chemie, sterrekunde, geologie, geografie en biologie.


</doc>
<doc id="120100" url="https://af.wikipedia.org/wiki?curid=120100" title="Gay Pride-vlag van Suid-Afrika">
Gay Pride-vlag van Suid-Afrika

Die Gay Pride-vlag van Suid-Afrika is ’n LGBTI-simbool wat ten doel het om die vryheid en uiteenlopendheid van die Suid-Afrikaanse nasie te weerspieël en trots in die land se LGBTI-gemeenskap aan te wakker. Dit is in 2012 as die vlag van die GLBTI Assosiasie van Suid-Afrika geregistreer en is nie amptelik ’n nasionale simbool van Suid-Afrika nie.

Die vlag is deur Eugene Brockman ontwerp en is ’n kombinasie van die reënboogvlag en die vlag van Suid-Afrika. 

Die voorgestelde doel van die vlag is onder meer om selfdegeslaghuwelike in die land te vier en probleme soos diskriminasie, homofobie en korrektiewe verkragting te pak.

Die vlag is op 18 Desember 2010 bekendgestel op die Mother City Queer Project-kostuumparty, wat jaarliks gehou word en dié jaar by die nuwe Kaapstad-stadion plaasgevind het. Dit is op 20 Julie 2012 by die Suid-Afrikaanse Buro vir Heraldiek geregistreer as ’n vlag van die GLBTI Assosiasie van Suid-Afrika. 

Dit is nie per se ’n amptelike simbool nie en nie noodwendig die Suid-Afrikaanse weergawe van die LGBT-reënboogvlag nie.



</doc>
<doc id="120101" url="https://af.wikipedia.org/wiki?curid=120101" title="Seksualiteit in antieke Rome">
Seksualiteit in antieke Rome

Die opvattings oor seksualiteit in antieke Rome, en in ’n breër sin die seksuele oortuigings en gedrag in antieke Rome, is duidelik uit Romeinse kuns, letterkunde en inskripsies en in ’n mindere mate uit Romeinse argeologiese oorblyfsels soos erotiese artifakte en argitektuur. Daar word soms aanvaar seks in antieke Rome het geen grense gehad nie; Verstraete en Provençal meen egter dié siening was bloot ’n Christelike vertolking: "Die seksualiteit van die antieke Romeine is nog nooit sedert die opkoms van die Christendom in ’n goeie lig in die Weste gesien nie. In die moderne verbeelding en kultuur is dit sinoniem met seksuele losbandigheid en misbruike."

Seksualiteit was egter nie uitgesluit van die "mos maiorum", die tradisionele sosiale norme wat die openbare, private en militêre lewe bepaal het, nie. "Pudor", "skaamte, beskeidenheid", was ’n belangrike faktor in gedrag en ook regsbeperkings op sekere seksuele vergrype – in beide die Romeinse Republiek en die Romeinse Ryk. Romeinse sensors (openbare amptenare wat die sosiale rang van individue bepaal het) het die mag gehad om burgers uit hul amp te ontslaan weens seksuele wangedrag en hulle het dit soms gedoen. Die middel-20ste-eeuse seksualiteitsteoretikus Michel Foucault het gereken seks in die Grieks-Romeinse wêreld is regeer deur terughouding en deur die kuns om seksuele plesier te bestuur.

Die Romeinse gemeenskap was patriargaal en manlikheid was ’n vooropgestelde eienskap wat nodig was om jouself en ander met ’n laer status te beheer; nie net in oorlog en politiek nie, maar ook in seksuele verhoudings. "Virtus" (deug) was ’n belangrike eienskap vir mans en die term was selfs verwant aan die woord vir man, "vir". Daarteenoor was "pudicitia" (iets soos nederige selfbeheersing) belangrik vir vroue. Daar is van Romeinse vroue van die hoër klasse verwag om goed opgevoed te wees, ’n sterk karakter te hê en aktief daarna te streef om haar gesin se posisie in die gemeenskap te handhaaf. Maar met enkele uitsonderings het net opgevoede mans se siening van seksualiteit eindelik bewaar gebly. Visuele kuns is deur mense uit ’n laer stand geskep, maar dit is aangepas by die smake van dié wat ryk genoeg was om dit te bekostig.

Sommige seksuele idees en dade in die antieke Romeinse kultuur verskil grootliks van dié in latere Westerse samelewings. Die Romeinse godsdiens het seksualiteit voorgehou as voordelig vir die vooruitgang van die staat, en individue het soms privaat godsdienstige rituele of "towerkrag" ingespan om hul sekslewe of voortplantingsvermoëns te verbeter. Prostitusie was wettig en algemeen. "Pornografiese" skilderye het voorgekom onder die versamelings in fatsoenlike hoërklashuishoudings. Dit is as natuurlik en alledaags beskou dat mans seksueel aangetrokke was tot tieners van albei geslagte, en seks met seuns was aanvaarbaar solank die seun nie ’n vrygebore Romein was nie. Mense het nie gedink in terme van "homoseksualiteit" en "heteroseksualiteit" nie en daar bestaan geen Latynse woorde vir dié begrippe nie. Geen wenkbroue is gelig vir ’n man wat seks met vroue én seuns van ’n laer rang geniet het nie, solank sy gedrag geen swakhede of vergrype geopenbaar het of ingemeng het met die regte en voorregte van sy manlike gelykes nie. Hoewel neergesien is op verwyfdheid, veral in die politieke arena, is niks met iemand se manlikheid foutgevind as hy seks met manlike prostitute of slawe gehad het nie, solank hy die aktiewe posisie ingeneem het. Hiperseksualiteit by mans en vroue is egter moreel en medies veroordeel. Die morele kode vir vroue was strenger as vir mans en daar is min bewyse van seks tussen vroue. Hul seksualiteit is egter reg deur die Latynse letterkunde afwisselend gevier of veroordeel. In die algemeen het die Romeine meer buigsame geslagskategorieë gehad as die antieke Grieke.

Antieke letterkunde oor seksualiteit val hoofsaaklik in vier kategorieë: regsgeskrifte; mediese tekste; poësie en politieke verhandelings. Uitdrukkingsvorme met ’n laer kulturele stempel – soos komedies, satire, skeldigte, liefdesgedigte, graffiti, towerspreuke en binneversiering – het idees oor seks beter uitgestippel as genres van beter gehalte soos tragedies en epiese gedigte. Inligting oor die Romeine se sekslewe is yl gesaai in historiografie, redenaarskuns, filosofie en geskrifte oor medisyne, landbou en ander tegniese onderwerpe. In regsdokumente kan gesien word watter gedrag die Romeine wou beheer of verbied, sonder dat dit werklik weergee wat mense gedoen het of nie gedoen het nie.

Groot Latynse skrywers wie se werk aansienlik bygedra het tot ’n begrip van Romeinse seksualiteit sluit in:

Ovidius noem ’n aantal skrywers wat bekend was vir hul gewaagde materiaal wat intussen verlore gegaan het. Griekse sekshandboeke en "onverbloemde pornografie" is onder die name van bekende "heterai" (hoëklasprostitute) gepubliseer en in Rome versprei.

Erotiese kuns, veral soos dit bewaar gebly het in Pompeii en Herculaneum, is ’n ryk maar dalk twyfelagtige bron; sommige beelde weerspreek seksuele voorkeure soos in letterkundige bronne uiteengesit en kon bedoel gewees het om mense te laat lag of konvensionele houdings uit te daag. Alledaagse voorwerpe soos spieëls en bekers is dikwels met erotiese tonele versier; dit het gewissel van ’n "elegante amoreuse flankeerdery" tot eksplisiete sekstonele. Erotiese skilderye is in die mees fatsoenlike huise van die adel aangetref, soos Ovidius sê:
"Net soos wat hoogwaardige figure van mans wat deur kunstenaars geskilder is, ons huise versier, net so is daar ’n klein skildery ("tabella") op die een of ander plek wat verskeie seksdade en uitbeeld; nes [die mitologiese held] Ajax sit met ’n uitdrukking wat sy woede uitbeeld en die barbaarse ma [Medea] se oë vol misdaad is, so maak Venus haar nat hare met haar vingers droog terwyl sy skaars deur die moederswater bedek word."

Die pornografiese "tabella" en die erotiese Venus is net twee van die beelde wat ’n kunskenner sou kon geniet. ’n Reeks skilderye uit die openbare baddens van Pompeii wat in 1986 ontdek en in 1995 gepubliseer is, bevat erotiese tonele "wat lyk of dit bedoel is om die kyker met verregaande seksuele kykstof te vermaak", onder meer ’n verskeidenheid seksposisies, orale seks, en groepseks met dade van mans met mans, vroue met vroue en mans met vroue.

Die dekor van ’n Romeinse slaapkamer kon heel letterlik die seksuele gebruik daarvan uitstippel: Die digter Horatius het na bewering ’n kamer vol spieëls gehad vir seks, sodat hy die dade tussen hom en die prostitute wat hy gehuur het van alle kante af kon bekyk. Keiser Tiberius se slaapkamer was met "die mees onkuise" skilderye en beeldhouwerke versier en daar was sekshandboeke ingeval sy seksmaats enige leiding nodig gehad het.

In die 2de eeu n.C. "was daar ’n groot toename in Griekse en Latynse geskrifte oor seks," asook in romantiese boeke. Maar hierna verdwyn openlike seksualiteit so te sê uit letterkunde, en seksonderwerpe word net in mediese en Christelike geskrifte aangetref. In die 3de eeu het selibaat die ideaal van al hoe meer Christene geword en kerkvaders soos Tertullianus en Clemens van Alexandrië het selfs gedebatteer oor of seks in die huwelik geoorloof is ter wille van voortplanting.

Nes ander aspekte van die Romeine se lewe is seksualiteit deur godsdienstige tradisies ondersteun en gereguleer, van beide die openbare staatskultus en private godsdienspraktyke. Seksualiteit was ’n belangrike kategorie van Romeinse godsdienstige denke. Mans en vroue wat mekaar aanvul, was uiters belangrik vir die Romeinse idee van gode. Die "Dii Consentes" was ’n raad van gode wat bestaan het uit pare mans en vroue; dit was in ’n mate die Romeinse weergawe van die Grieke se Olimpiese gode.

Die Vestaalse maagde, die enigste priesterorde net vir vroue, het ’n eed van kuisheid afgelê wat hulle redelik onafhanklik van manlike beheer gemaak het; onder die godsdiensvoorwerpe wat hulle bewaak het, was ’n heilige fallus. In teenstelling met die maagde is van mans wat in die verskillende priesterordes gedien het, verwag om te trou en gesinne te hê. Cicero het geglo die begeerte ("libido") om voort te plant was die "saadbedding van die republiek", want dit was die rede vir die belangrikste sosiale instelling, die huwelik. ’n Huwelik het kinders voortgebring en hulle weer ’n huis ("domus") vir gesinseenheid, wat die boublok van die stedelike lewe was.

Baie Romeinse godsdiensfeeste het ’n element van seksualiteit bevat. Die Lupercalia in Februarie, wat tot in die 5de eeu n.C. gevier is, het ’n argaïese vrugbaarheidsritueel ingesluit. Op die Floralia is kaal gedans. Op sekere godsdiensfeeste wat regdeur April gehou is, het prostitute deelgeneem of is hulle amptelik erken.
Die verband tussen menslike voortplanting, algemene vooruitgang en die welstand van die staat is verteenwoordig deur die Romeinse kultus van Venus, wat van haar Griekse eweknie, Afrodite, verskil het deurdat sy ’n rol vertolk het as moeder van die Romeinse volk deur haar halfsterflike seun, Aeneas. Tydens die burgeroorlog van die 80's v.C. het Sulla, wat op die punt was om sy eie land binne te val met die legioene onder sy bevel, ’n muntstuk uitgereik wat Venus uitbeeld as sy persoonlike beskermgodin en Kupido met ’n palmtak van oorwinning; op die agterkant pryk militêre trofeë en simbole van die augurs, die staatspriesters wat die wil van die gode vertolk het. Die ikonografie verbind gode van liefde en begeerte met militêre sukses en godsdienstige gesag; Sulla het die titel "Epaphroditus", "Afrodite se eie," aangeneem voordat hy ’n diktator geword het.

Die "fascinum", ’n falliese gelukbringer, was alomteenwoordig in die Romeinse kultuur en het op alles verskyn van juweliersware en klokke tot windklokkies en lampe, selfs op gelukbringers wat kinders en seëvierende generaals moes beskerm. Volgens Plinius die ouere het die Vestaalse maagde ’n fascinum onder ’n generaal se strydwa gehang wanneer hy ’n oorwinning gevier het, om hom teen afguns te beskerm.

Kupido het begeerte ontlok; die ingevoerde god Priapus het wellus verteenwoordig; Mutunus Tutunus het seks in die huwelik bevorder. Die god Liber ("die vry een") was in beheer van fisiologiese reaksies tydens seks. Wanneer ’n man die "toga virilis" ("toga van viriliteit") aangetrek het, het Liber sy beskermgod geword; volgens die liefdesdigters het hy dan die onskuldige beskeidenheid ("pudor") van die kleintyd agtergelaat en die seksuele vryheid ("libertas") verkry om sy liefdestaak te begin. ’n Klomp gode het oor elke aspek van seks, bevrugting en geboorte toesig gehou.

Klassieke mites het dikwels seksuele temas gehad soos geslagsidentifikasie, owerspel, bloedskande en verkragting. In Romeinse kuns en letterkunde is die Hellenistiese behandeling van mitologiese figure voortgesit – hulle het seks op ’n menslik erotiese en soms humoristiese manier gehad, wat dikwels verskil het van die godsdienstige dimensie.

Die Latynse woord "castitas" is ’n abstrakte selfstandige naamwoord wat dui op ’n "morele en fisieke reinheid, gewoonlik in ’n spesifiek godsdienstige verband"; dit hou soms, maar nie altyd nie, verband met seksuele kuisheid. Die godin Ceres was verteenwoordigend van beide rituele en seksuele "castitas"; die fakkel wat op Romeinse troues ter ere van haar gedra is, is verbind met die bruid se reinheid. Ceres het ook moederskap verpersoonlik. Die godin Vesta is ook met "castitas" verbind en was self ’n maagd; haar priesteresse, die Vestaalse maagde, het ’n eed afgelê om selibaat te bly.

"Incestum" (dit wat nie "castitas" is nie), is ’n daad wat godsdienstige reinheid skend, dalk dieselfde as "nefas", godsdienstig ontoelaatbaar. Die skending van ’n Vestaalse maagd se kuisheidseed was "incestum"; sy en die man wat haar onrein gemaak het, kon regtens aangekla word, ongeag of die seks vrywillig of gedwonge was. ’n Vestaalse maagd se verlies van "castitas" het Rome se verbond met die gode ("pax deorum") verbreek, en het gewoonlik gepaard gegaan met die waarneming van slegte voortekens ("prodigia"). Die vervolging van een van dié maagde het dikwels met politieke onrus saamgeval, en sommige aanklagte van "incestum" was skynbaar polities gemotiveer: Hoewel die Engelse woord "incest" van die Latynse woord afgelei is, was bloedskande net een vorm van die Romeinse "incestum".

In Latynse regsterme is "stuprum" ongeoorloofde seks, wat vertaal kan word as "kriminele losbandigheid" of "seksmisdaad". Dit het verskeie seksuele oortredings ingesluit, onder meer "incestum", verkragting en owerspel. In die vroeë Rome was "stuprum" enige skandalige daad, nie noodwendig seksueel van aard nie. Dit het sy enger betekenis gekry teen die tyd van die komedieskrywer Plautus (c. 254–184 v.C.).

Hoewel die Engelse woord "rape" van die Latynse werkwoord "rapio, rapere, raptus" kom, het "raptus" in die Romeinse reg "ontvoering" beteken. Die "ontvoering" van ’n ongetroude meisie uit haar pa se huishouding het soms behels dat die paartjie weggeloop het om sonder haar pa se toestemming te trou. Toe wette oor geweld aan die einde van die republiek opgestel is, het "raptus ad stuprum" ontstaan as ’n term vir "ontvoering met die doel om ’n seksmisdaad te pleeg".

Soms is goddelike hulp in privaat godsdiensrituele gevra om saam met mediese behandelings te help om vrugbaarheid aan te help of te voorkom, of om siektes van die voortplantingsorgane te heel. Votiewe offers ("vota") in die vorm van borste of penisse is by gesondheidsoorde ontdek.

’n Privaat ritueel kon onder sekere omstandighede as "towerkrag" beskou word; in die antieke tyd was daar nie ’n onderskeid nie. ’n "Amatorium" was ’n liefdesgelukbringer of , en daar was spreuke ("defixiones") wat veronderstel was om ’n mens se seksuele toegeneentheid "reg te stel". Die "Papyri Graecae Magicae", ’n versameling towertekste, bevat baie liefdespreuke en dit dui daarop dat daar in die Romeinse tyd ’n groot vraag na erotiese towerkrag was. Canidia, ’n heks wat deur Horace beskryf is, het ’n towerspreuk uitgevoer met ’n vroulike afbeelding wat ’n kleiner manlike pop oorheers.

Stimuleerders en onderdrukkers van die geslagsdrang, voorbehoedmiddels en aborteermiddels kom voor in mediese handboeke en towerspreuktekste; dit is moeilik om towerdrankies van farmakologie te onderskei. In sy Boek 33 "De medicamentis", het die mediese skrywer Marcellus van Bordeaux meer as 70 behandelings versamel vir groeisels en letsels aan die penis en testikels, testikels wat nie afgesak het nie, erektiele disfunksie, die versameling van vloeistof om ’n testikel, hoe om ’n eunug van iemand te maak sonder chirurgie, hoe om ’n vrou se getrouheid te verseker en hoe om ’n man se seksdrang se verhoog of te verlaag. Van dié behandelings het vreemde rituele ingesluit:
"As jy ’n vrou het en jy wil nie hê ’n ander man moet haar ooit weer penetreer nie, doen die volgende: Sny die stert van ’n groen akkedis met jou linkerhand af en laat dit los terwyl dit nog lewe. Hou die stert toe in die palm van dieselfde hand totdat dit doodgaan en raak aan die vrou en haar geslagsdele wanneer jy omgang met haar het."
"Daar is ’n krui wat in Grieks "nymphaea" genoem word, in Latyn "Hercules-klawer" en in Gallies "baditis". As ’n seun die plant se wortel verpulp en tien dae agtereenvolgens saam met asyn drink, sal dit hom wonderbaarlik in ’n eunug verander."
"As die testikel-are van ’n onvolgroeide seun vergroot, kloof ’n kersieboom middeldeur tot by die wortels, maar laat die boom regop staan sodat die seun deur die opening kan loop. Bind daarna weer die boom vas en seël dit met beesmis en ander kunsmis sodat die dele wat oopgekloof is, makliker weer kan saamgroei. Die spoed waarteen die boom weer saamgroei en sy letsel vorm, sal bepaal hoe vinnig die seun se geswelde are gesond word."
Marcellus noem ook watter kruie gebruik kan word om menstruasie te bespoedig, of om die baarmoeder te reinig ná ’n geboorte of aborsie; hierdie kruie sluit moontlike aborteermiddels in en is moontlik daarvoor gebruik. Ander bronne het raad soos om ’n mengsel van heuning en peper aan die penis te smeer om ’n ereksie te kry, of om ’n donkie se geslagsdele in olie te kook om ’n salf te maak.

Seksualiteitsteorieë is opgestel deur en vir ’n opgevoede elite. Die mate waarin teoretisering oor seks werklik gedrag beïnvloed het, is debatteerbaar, selfs onder diegene wat hulle gesteur het aan die filosofiese en mediese geskrifte wat sulke menings gelug het. Hierdie elitistiese debatte was dikwels met opset krities teenoor tipiese gedrag, maar het nie noodwendig die algemene waardes van die gemeenskap uitgesluit nie.

Die vierde boek van Lucretius se "De rerum natura" bevat een van die mees uitgebreide aanhalings oor menslike seksualiteit in die Latynse letterkunde. Yeats het dit in sy bespreking van John Dryden se vertaling "die beste beskrywing van seksuele omgang ooit" genoem. Lucretius het in die middel 1ste eeu v.C. gelewe. Sy didaktiese gedig "De rerum natura" is ’n voorstelling van epikuristiese filosofie binne die Ennius-tradisie van Latynse poësie. Epikurisme is beide materialisties en hedonies. Die hoofdoel van die lewe is genot, wat beskryf word as die afwesigheid van fisieke pyn en emosionele bekommernis. Die epikuris wil sy begeertes met so min passie en inspanning as moontlik bevredig. Begeertes word verdeel tussen dié wat beide natuurlik en noodsaaklik is, soos honger en dors; dié wat natuurlik maar nie noodsaaklik is nie, soos seks; en dié wat nie natuurlik of noodsaaklik is nie, soos om oor ander te heers en jouself te verheerlik. Dit is binne hierdie verband dat Lucretius sy ontleding van liefde en seksuele begeerte aanbied. Dit vorm ’n teenwig teen die erotiese etos van Catullus en het die liefdesdigters in Augustus se tyd beïnvloed.
Lucretius behandel manlike begeerte, vroulike seksuele plesier, erflikheid en onvrugbaarheid as aspekte van seksuele fisiologie. Volgens die epikuristiese siening spruit seksualiteit uit onpersoonlike fisieke oorsake, sonder goddelike of bonatuurlike invloed. Die begin van fisieke volwassenheid bring semen voort, en nat drome kom voor namate seksuele instink ontwikkel. Sintuiglike waarneming, veral die sien van ’n mooi liggaam, bring mee dat semen tot in die geslagsdele en van daar na die voorwerp van begeerte vloei. Die swelling van die penis skep ’n begeerte om te ejakuleer en ’n afwagting van plesier. Die liggaam se reaksie op fisieke aantrekking is outomaties, en nie die karakter van die persoon wat begeer word of ’n mens se eie keuse is ’n faktor nie. Met ’n kombinasie van wetenskaplike objektiwiteit en ironiese humor beskryf Lucretius die menslike seksdrang as "muta cupido" ("dom begeerte"), en vergelyk die fisiologiese reaksie van ejakulasie met bloed wat uit ’n wond spuit. Liefde ("amor") is volgens hom bloot ’n ingewikkelde kulturele wanopvatting van ’n kliertoestand; die liefde bederf seksuele plesier net soos wat die lewe bederf word deur die vrees om te sterf.

Lucretius het hoofsaaklik vir ’n manlike gehoor geskryf en het aangeneem liefde is ’n manlike passie wat óf op seuns óf op vroue gerig is. Manlike begeerte word beskou as patologies, frustrerend en gewelddadig.

Lucretius koppel dus ’n epikuristiese teenstrydigheid aan seksualiteit, wat ’n mens se gemoedsrus bedreig as begeerte ’n vorm van onderworpenheid en foltering word, maar sy siening van vroulike seksualiteit is minder negatief. Terwyl mans aangedryf word deur onnatuurlike verwagtings van eensydige en desperate seks, reageer vroue met ’n suiwer dierlike instink op toenadering, en dit lei tot wedersydse bevrediging. Die vergelyking met bronstige wyfies is nie as ’n belediging bedoel nie, maar om aan te dui begeerte is natuurlik en moenie as ’n foltering ervaar word nie.

Nadat Lucretius die seksdaad ontleed het, wend hy hom tot bevrugting en wat in moderne terme beskryf sal word as genetika. Mans en vroue vervaardig volgens hom albei genitale vloeistof, wat vermeng en lei tot geslaagde voortplanting. Die kind se eienskappe word gevorm deur die relatiewe verhoudings tussen die ma en pa se "saad". ’n Kind wat meer soos die ma lyk, word gebore as die vroulike saad die manlike saad oorheers, en omgekeer. As nie die manlike of vroulike saad oorheersend is nie, sal die kind ewe veel eienskappe van albei ouers hê. Onvrugbaarheid kom voor wanneer die ouers se saad nie by mekaar pas nie; die rede vir onvrugbaarheid is fisiologies en rasioneel van aard en het niks met die gode te doen nie.

Lucretius se doel is om onkunde uit die weg te ruim en die kennis daar te stel wat nodig is om ’n mens se sekslewe rasioneel te bestuur. Hy onderskei tussen plesier en bevrugting as die doelwit van seks; albei is geregverdig, maar vereis verskillende benaderings. Hy beveel los seks aan as ’n manier om van seksuele spanning ontslae te raak sonder om obsessief te raak oor ’n enkele onderwerp van begeerte; ’n "Venus" wat op straat loop – ’n straatprostituut – moet as plaasvervanger gebruik word. Seks sonder ’n verknogtheid met passie is ’n hoër vorm van plesier wat geen onsekerheid, waansin en geestelike ontwrigting tot gevolg het nie. Lucretius noem hierdie vorm van seksuele plesier "venus", in teenstelling met "amor" (passievolle liefde). Volgens hom is die beste seks dié tussen gelukkige diere of tussen gode.

Tydens die vroeë stoïsisme onder die Grieke is seks beskou as iets goeds, solank dit plaasvind tussen mense wat die beginsels van respek en vriendskap handhaaf; in die ideale gemeenskap behoort seks vrylik geniet te word, sonder die perke van die huwelik wat die lewensmaat as eiendom behandel. Sommige Griekse stoïsyne het voorkeur gegee aan seksverhoudings tussen ’n ouer en jonger man. Stoïsyne in die Romeinse Ryk het egter afgesien van die siening van mense as "kommunaal seksuele diere" en klem gelê op seks binne die huwelik, wat as ’n instelling gehelp het om sosiale orde te handhaaf. Hoewel hulle sterk passies, insluitende seksuele begeerte, gewantrou het, was seksuele lewenskrag noodsaaklik vir voortplanting.

Romeinse stoïsyne soos Seneca en Musonius Rufus, wat albei aktief was sowat 100 jaar ná Lucretius, het klem gelê op "geslagseenheid" eerder as die verskil tussen die geslagte. Hoewel Musonius hoofsaaklik ’n stoïsyn was, het sy filosofie ook invloed getoon van platonisme en pithagoreïsme. Hy het die aristoteliaanse tradisie verwerp wat geslagsdimorfie beskou het as ’n verskil tussen dié wat heers (mans) en dié oor wie geheers word (vroue), en geglo het vroue skiet biologies tekort. Volgens Musonius het geslagsdimorfie bloot bestaan om verskille te skep, en verskille het weer die begeerte na ’n komplementêre vriendskap geskep, dus ’n paartjie wat vir die res van hul lewe sal saambly ter wille van mekaar en hul kinders. Die Romeinse ideaal vir die huwelik was ’n bondgenootskap van metgeselle wat saamwerk om kinders te kry en groot te maak, alledaagse take te bestuur, voorbeeldige lewens te lei en toegeneentheid te geniet. Musonius het dié ideaal gebruik om die stoïsynse siening te bevorder dat die kapasiteit vir deugsaamheid en selfbeheersing nie geslagspesifiek was nie.
Beide Musonius en Seneca het die dubbele standaarde, kultureel én wetlik, gekritiseer wat mans groter seksuele vryheid as vroue gegee het. Musonius het gesê mans word deur die gemeenskap verskoon as hulle hulle tot prostitute en slawe wend om hul seksuele aptyt te bevredig, hoewel sulke gedrag onder vroue nie toegelaat sou word nie. As mans dus glo hulle het gesag oor vroue omdat hulle groter selfbeheersing het, moet hulle hul seksdrang kan bestuur. Die argument is dus nie dat seksuele vryheid ’n menslike waarde is nie, maar dat mans en vroue albei seksuele selfbeheersing moet toepas.

’n Man wat ’n prostituut besoek, skaad homself deur ’n gebrek aan selfbeheersing; volgens Musonius is disrespek vir sy vrou en haar verwagtings van getrouheid nie ter sake nie. Net so behoort ’n man nie so selfsugtig te wees dat hy ’n slaaf vir seks uitbuit nie; haar reg om nie misbruik te word nie, behoort egter nie die rede te wees dat hy homself inhou nie. Volgens Musonius moes seks selfs binne die huwelik gebruik word om toegeneentheid te wys en voort te plant, en nie vir "blote plesier" nie.

Musonius het selfdegeslagverhoudings afgekeur omdat hulle nie voortplanting ten doel gehad het nie. Seneca en Epiktetus het ook geglo voortplanting maak seks binne ’n huwelik aanvaarbaar, en Seneca was sterk teen owerspel gekant.

Hoewel Seneca nie hoofsaaklik ’n stoïsynse filosoof was nie, het hy baie by neopithagoreïsme geleen vir sy sienings van seksualiteit. Neopithagoreïste het seks buite die huwelik as onwenslik beskou; selibaat was nie ’n ideaal nie, maar kuisheid binne die huwelik wel. Vir Seneca was seksuele begeerte vir plesier ("libido") ’n "vernietigende mag ("exitium") wat verraderlik in die ingewande lê"; as dit nie beheer word nie, word dit "cupiditas", wellus. Die enigste regverdiging vir seks was voortplanting binne die huwelik. Hoewel ander stoïsyne potensiaal gesien het in skoonheid as ’n etiese stimulus, ’n manier om toegeneentheid en vriendskap binne seksuele verhoudings te ontlok en ontwikkel, wantrou Seneca die liefde van fisieke skoonheid as vernietigend vir gesonde rede tot op ’n punt van waansin. ’n Man mag nie ’n ander seksmaat as sy vrou te hê nie en ’n wyse man ("sapiens") sal goeie oordeel ("iudicium") toepas wanneer hy met sy vrou seks het, nie emosie ("affectus") nie. Dit is ’n baie strenger siening as dié van ander stoïsyne, wat seks voorgestaan het as ’n manier om wedersydse toegeneentheid binne die huwelik te bevorder.

Die filosofiese siening van die liggaam as ’n lyk wat die siel ronddra, kan lei tot ’n volkome minagting van seksualiteit: Die keiser en stoïsynse filosoof Marcus Aurelius het geskryf seksuele omgang is "die wrywing van ’n stuk ingewande en, ná ’n soort rukking, die uitskeiding van slym". Seneca het kwaai uitgevaar teen die perversiteit van ene Hostius Quadra, wat homself met geronde spieëls omring het sodat hy groepsekspartytjies kon dophou teen verwronge hoeke wat penisse groter laat lyk het.

Hul seksuele sienings het Romeinse stoïsyne blootgestel aan beskuldigings van skynheiligheid: Juvenalis het gespot met mense wat ’n ruwe en manlike stoïsynse uiterlike voorhou, maar hulself in privaatheid te buite gaan. Daar is gereeld gespot dat stoïsyne nie net geneig is tot pederastie nie, maar hou van jong mans wat al baard het, in teenstelling met Romeinse seksgebruike. Martialis het herhaaldelik insinuasies gemaak oor mense wat uiterlik stoïsyns is, maar in privaatheid die passiewe homoseksuele rol geniet.

In die tyd van die Romeinse Republiek was deel van die Romeinse burger se politieke vryheid ("libertas") dat sy liggaam nie aan fisieke dwangpraktyke soos lyfstraf en seksuele uitbuiting blootgestel mag word nie. "Virtus" ("deug") was wat van ’n man ’n ware man ("vir") gemaak het. Die Romeinse ideaal van manlikheid was om ’n aktiewe rol te speel, wat gelei het tot ’n begeerte om te oorheers, soos weerspieël in die hiërargie van die Romeinse patriargale gemeenskap. Die "oorwinningsmentaliteit" was deel van ’n "kultus van viriliteit" wat onder meer vorm gegee het aan Romeinse homoseksuele praktyke. In die laat 20ste en vroeë 21ste eeu het ’n klem op oorheersing geleerdes laat glo die uitdrukking van Romeinse manlike seksualiteit was ’n kwessie van "penetreerder versus gepenetreerde"; dus dat die regte manier vir ’n Romeinse man om seksuele bevrediging te kry was om sy maat te penetreer. As hy toegelaat het dat hy gepenetreer word, het dit sy vryheid as ’n vrye burger en sy seksuele integriteit bedreig.

Dit was sosiaal heeltemal aanvaarbaar dat ’n vrye Romeinse man seks met manlike én vroulike maats het, solank hy die dominerende rol speel. Aanvaarde voorwerpe van begeerte was vroue van enige sosiale of wetlike stand en manlike prostitute of slawe. Seks buite die huwelik was egter beperk tot slawe en prostitute of, minder algemeen, ’n bywyf. ’n Gebrek aan selfbeheersing, ook in ’n man se sekslewe, het daarop gedui dat hy nie in staat is om ander te bestuur nie; die genieting van "lae sensuele plesier" het dus die man se identiteit as ’n gekultiveerde mens bedreig.

In die tyd van die Romeinse Ryk het vrese oor die verlies van politieke vryheid en die onderwerping van die burger aan die keiser gelei tot ’n merkbare toename in passiewe homoseksuele gedrag onder vrye mans, asook ’n toename in teregstellings en lyfstraf onder burgers. Die verdwyning van republikeinse ideale van fisieke integriteit ter wille van "libertas" het bygedra tot en is weerspieël deur die seksuele vryheid en verval wat met die ryk verbind word.

Die digter Ennius (c. 239–169 v.C.) het verklaar die "ontbloting van burgers se liggaam is die begin van openbare oneer ("flagitium")," ’n siening wat Cicero gedeel het en wat weer selfbeheersing oor die liggaam verbind het met burgerskap. Die Romeine se houding teenoor naaktheid het verskil van dié van die Grieke, wat die manlike liggaam verheerlik het met naakte lywe in kuns en op plekke soos sportbyeenkomste. In teenstelling daarmee het die toga die liggaam van die seksueel bevoorregte Romeinse man gekenmerk. Selfs wanneer Romeinse mans uitgetrek het om te oefen, het hulle hul sitvlakke en geslagsdele toegehou.

Naaktheid in die openbaar was smaakloos, selfs op tradisionele plekke. Cicero het die spot met Markus Antonius se waardigheid gedryf omdat hy halfkaal aan die Lupercalia-fees deelgeneem het, hoewel dit ’n vereiste vir deelname was. Naaktheid is een van die aspekte van hierdie godsdiensfees waaraan Ovidius aandag skenk in die "Fasti", sy lang gedig oor die Romeinse kalender. Augustus het tydens sy godsdiens-opwekkingsprogram probeer om die Lupercalia te verander deur onder meer die gebruik van naaktheid stop te sit ondanks die vrugbaarheidsaspek daarvan.

Negatiewe verbintenis aan naaktheid het ingesluit nederlaag in oorloë, want gevangenes is kaal uitgetrek; en slawerny, want slawe wat te koop aangebied is, is dikwels naak vertoon. Die afkeer van naaktheid was dus eerder ’n kwessie van die behoud van waardigheid as die onderdrukking van onbehoorlike seksuele begeertes.

Die invloed van Griekse kuns het egter daartoe gelei dat Romeinse mans en gode naak uitgebeeld is, ’n praktyk wat in die 2de eeu v.C. begin het. Toe standbeelde van kaal Romeinse generaals in die trant van Hellenistiese konings die eerste keer hul verskyning maak, was dit skokkend – nie net omdat dit die naakte manlike liggaam vertoon het nie, maar ook omdat die beelde begrippe van koninklikheid en goddelikheid opgeroep het wat in teenstelling was met die republikeinse ideale van burgerskap soos verpersoonlik deur die toga. Die god Mars is voorgestel as ’n volwasse man met ’n baard in die drag van ’n Romeinse generaal wanneer hy die waardige vader van die Romeinse volk uitgebeeld het, terwyl uitbeeldings van ’n jong, baardlose, naakte Mars onder invloed van die Griekse Ares was.

Een uitsondering wat openbare naaktheid betref, was die warmbaddens, hoewel houdings jeens kaal bad ook mettertyd verander het. In die 2de eeu v.C. het Cato verkies om nie in sy seun se teenwoordigheid te bad nie, en Plutarchus impliseer dat dit vir ouer Romeine van hierdie vroeë tye vernederend was om hul liggaam voor jonger mans te ontbloot. Later het mans en vroue egter selfs saam gebad.

Romeinse seksualiteit soos dit in Latynse letterkunde voorkom, is al beskryf as "fallosentries". Die fallus was veronderstel om magte hê wat die bose oog en ander negatiewe bonatuurlike magte afweer. Dit is gebruik as ’n gelukbringer ("fascinum"), waarvan baie voorbeelde bewaar gebly het, veral in die vorm van windklokkies ("tintinnabula"). Sommige geleerdes het selfs die bouplan van die Forum Augustum as "fallies" beskryf – met sy twee halfsirkel-galerye as die testikels en lang voorhof as die skag van die fallus.

Die oorgroot fallus in Romeinse kuns is onder andere met die god Priapus vereenselwig. Dit was humoristies en grotesk of is gebruik vir magiese doeleindes. Priapus, wat as Priapos op die Griekse dorp Lampsacus ontstaan het, was ’n vrugbaarheidsgod wie se standbeeld in tuine geplaas is om diewe weg te hou. Die gedigversameling bekend as "Priapea" handel oor falliese seksualiteit en bevat gedigte waarin Priapus self praat. In een dreig hy byvoorbeeld dat hy enige dief in die anus sal verkrag. Die wraak van Priapus kon impotensie of ’n voortdurende ereksie veroorsaak; een vervloeking van Priapus was dat ’n dief geen vrou of seun sal hê om sy ereksie weg te neem nie en dat dit sal bars.
Daar is sowat 120 aangetekende Latynse terme en metafore vir die penis. In die grootste kategorie word die manlike geslagsdeel beskou as ’n instrument van aggressie, ’n wapen. Hierdie metaforiese tendens word geïllustreer deur koeëls waarop ’n prentjie van ’n fallus voorkom, of deur booddskappe wat die teiken verbind met ’n persoon wat seksueel verower word, bv. "Ek soek Octavianus se gat."

Die mees algemene vloekwoord vir die penis is "mentula". Martialis het gereken dit hoort in hoflike Latyn, maar Cicero het nie eens die woord gebruik in ’n brief aan sy vriend Attikus waarin hy die aard van vloektaal bespreek nie; Catullus het dit gebruik as ’n skuilnaam vir die berugte Mamurra, Julius Caesar se vriend. "Mentula" verskyn dikwels in graffiti en in die "Priapea" (18 keer in graffiti in Pompeii). Hoewel dit nie ’n mooi woord was nie, is dit nie as skeltaal gebruik nie. Daarteenoor was "verpa" ’n "emosievolle en beledigende" woord vir die penis met die voorhuid teruggetrek vanweë ’n ereksie, besnydenis of oormatige seksuele aktiwiteit. "Virga", sowel as ander woorde vir "tak, stok, balk, paal", was ’n algemene metafoor, nes "vomer", "ploeg".

Daar is ook na die penis verwys as die "aar" "(vena)", "stert" ("penis" of "cauda") of "sening" "(nervus)". Die Afrikaanse woord "penis" kom van die Latynse woord wat oorspronklik "stert" beteken het, maar dikwels in gewaagde geselstaal gebruik is as ’n term vir die manlike geslagsorgaan. Later het "penis" die standaardwoord in hoflike Latyn geword.

Die oënskynlike verband tussen die Latynse woorde "testes" ("testikels") en "testis" ("getuie"; meervoud "testes"), wat die oorsprong van die Engelse woord "testify" en "testimony" is, lê dalk in ’n argaïese ritueel. In sommige Mediterreense kulture is ’n eed afgelê op die manlike geslagsdele, wat gesimboliseer het "valse getuienis bring ’n vloek oor nie net jouself nie, maar ook jou huis en nageslag". Die vloekwoord vir "testikel" was "coleus".

Vir die Romeine was kastrasie en besnydenis ’n barbaarse verminking van die manlike geslagsdele. Toe die kultus van die godin Kibele aan die einde van die 3de eeu v.C. in Rome ingevoer is, is die tradisie van eunugisme beperk tot buitelandse priesters ("Galli") terwyl Romeinse burgers "sodalities" gestig het om volgens hul eie gebruike te aanbid. Sommige geleerdes reken dat die apostel Paulus se beroep op die Galasiërs om hulle nie te laat besny nie, moenie net verstaan word in terme van Joodse besnydenis nie, maar ook van die rituele kastrasie wat met Kibele verbind word (haar kultus was in Galasië gesentreer). Hoewel Grieks-Romeinse skrywers besnydenis beskou het as ’n tipies Joodse gebruik, het hulle geglo dit het in Egipte ontstaan, en het dit ook aangeteken onder volke wat hulle geïdentifiseer het as Arabiere, Siriërs, Fenisiërs, Kolchisiërs en Ethiopiërs.

Party Romeine het manlike slawe as "deliciae" of "delicati" ("speelgoed, plesier") aangehou; hulle was soms gekastreer in ’n poging om hulle die onmanlike voorkoms van hul jeug te laat behou. Keiser Nero het sy vrygemaakte slaaf Sporus laat kastreer en is op ’n openbare seremonie met hom getroud.

Teen die einde van die 1ste eeu n.C. het keisers Domitianus en Nerva ’n verbod op kastrasie geplaas te midde van ’n toenemende handel in enugslawe. Antoninus Pius het Jode en Egiptiese priesters van die verbod kwytgeskeld. Kragtens die wet onder Konstantyn, die eerste Christelike keiser, is enige slawe vrygemaak wat kastrasie moes ondergaan; in 339 n.C. is die kastrasie van ’n slaaf met die dood gestraf.

’n Chirurgiese prosedure (epispasme) het bestaan om die voorhuid te herstel en die eikel van die penis te bedek "ter wille van fatsoenlikheid". Sommige Jode wat vergrieks of verromeins het, het dit ondergaan om hulle minder opvallend by die baddens of op speles te maak.

Daar is geglo ’n man word swak as hy te veel ejakuleer. Griekse mediese teorieë wat gebaseer was op die klassieke elemente en die humores, het die beperking van die vervaardiging van semen aanbeveel deur middel van afkoelings-, uitdrogings- en sametrekkingsbehandelings – dit het ingesluit koue baddens en die vermyding van kos wat winderigheid veroorsaak. In die 2de eeu n.C. het die mediese skrywer Galen verduidelik semen is ’n konkoksie van bloed (een van die humores) en "pneuma" (die "lewensnoodsaaklike lug" wat die organe nodig het om te werk) wat in die man se opgerolde seminale are gevorm het; die humor het vanweë hitte wit geword wanneer dit die testikels binnegaan. In sy verhandeling "Oor Semen" waarsku Galen oormatige seksuele aktiwiteit lei tot die verlies van "pneuma" en dus lewenskrag. Die gevolg is dat sommige mense "al dood is van te veel plesier".

’n Minder ernstige gevolg sou wees die verlies van ’n helder verstand, manlikheid en ’n sterk manlike stem, ’n gevaar wat ook in die "Priapea" genoem word. Daar is veral geglo seksuele aktiwiteit tas die stem aan; sangers en akteurs het spesiale bande gedra om hul penis te beskerm en so hul stem te bewaar, en Quintilianus het voorgestel openbare sprekers wat ’n diep manlike stem wil ontwikkel, weerhou hulle van seks. Dit was iets wat veral Catullus se vriend Calvus, ’n avant-garde-digter en spreker uit die 1ste eeu v.C., gekwel het – hy het met loodplate aan geslaap om nat drome te voorkom. Plinius het geskryf:
"Wanneer loodplate om die area van die lendene en niere gebind word, help verhinder die verkoelende aard daarvan aanvalle van seksuele begeerte en seksuele drome in ’n mens se slaap wat spontane stortings veroorsaak tot in so ’n mate dat dit ’n soort siekte word. Met hierdie plate het die spreker Calvus na berig word homself in toom gehou en sy liggaamskrag vir sy werk bewaar."
Loodplate, bloedlating en die verwydering van liggaamshare is voorgeskryf vir drie seksuele aandoenings wat glo met nagtelike stortings verband gehou het: satiriase, of hiperseksualiteit; priapisme, ’n chroniese ereksie wat nie met ’n begeerte na seks verband hou nie; en die onwillekeurige storting van semen ("seminis lapsus" of "seminis effusio").

Verwyfdheid was ’n gewilde skelwoord in die Romeinse politiek, veral vir die "populares", die politici wat hulle vir die sake van die gewone mense beywer het en soms die "demokratiese party" van Rome genoem word, in teenstelling met die "optimates", ’n konserwatiewe elite van adellikes. In die laaste jare van die republiek is die populariste Julius Caesar, Markus Antonius en Clodius Pulcher beskou as verwyfd, oorversorgd en te mooi, en as mans wat dalk in seks met ander mans die passiewe rol sou kon inneem; terselfdertyd was hulle veronderstel om vrouejagters te wees met ongelooflike seksuele aantrekkingskrag.

Dalk die berugste voorval van fopdossery in antieke Rome was in 62 v.C., toe Clodius Pulcher sy opwagting gemaak het by jaarlikse rituele van die Bona Dea, waar net vroue toegelaat is. Die rituele is by die senior magistraat se huis gehou, wat dié jaar Julius Caesar was; hy was aan die einde van sy termyn as magistraat en pas bevestig as "Pontifex Maximus". Clodius het hom as ’n vroulike musikant vermom om toegang te kry. Dié daad van Clodius, wat pas as "quaestor" (’n soort ondersoekende amptenaar) gekies is, was waarskynlik net voor sy 30ste verjaardag en word dikwels beskou as die laaste poets van ’n jong man. Die vroulike aard van die rituele was die onderwerp van vele gissings onder mans; hulle het gafantaseer oor hierdie "partytjies met dronk lesbiërs" en gedink dit sou pret wees om te sien.

Clodius se plan was glo om Caesar se vrou te verlei, maar sy manlike stem het hom weggegee voordat hy dit kon doen. Hy is daarna deur Cicero vervolg vir ontheiliging ("incestum"). Weens die skandaal het Caesar dadelik van sy vrou geskei om sy eie reputasie te beskerm, en dit het aanleiding gegee tot ’n veel gebruikte uitdrukking: "Caesar se vrou moet bo verdenking wees." Die voorval "som die wanorde van die laaste jare van die republiek" op.

Buiten dié politieke daad kom fopdossery in Romeinse letterkunde en kuns voor as ’n mitologiese neiging (soos in die storie van Hercules en Omphale wat mekaar se klere dra en geslagsrolle omruil), as godsdiensklere en selde indien ooit as ’n fetisj. ’n Voorval van transvestisme is aangeteken in ’n regsaak, waar " ’n sekere senator wat vroue-aanddrag gedra het" dit in sy testament uitdeel. In ’n kamtige verhoor as ’n regsoefening gebruik Seneca die ouere die geval van ’n jong man wat deur ’n klomp mans verkrag is terwyl hy vrouedrag in die openbaar gedra het, maar die verduideliking vir sy klere is dat vriende hom uitgedaag het om dit te doen en nie dat hy gekies het om dit te dra weens ’n genderkrisis of vir erotiese plesier nie.

Genderverwarring was ’n kenmerk van die godin Kibele se priesters wat as "Galli" bekend was; hul rituele klere het vrouedragitems ingesluit. Hulle word soms as ’n transgender priesterorde beskou, want van hulle is verwag om gekastreer te word in nabootsing van Kibele se man, Attis. Die ingewikkeldhede van genderidentiteit in die godsdiens van Kibele en die mite van Attis word deur Catullus ontgin in een van sy langste gedigte, "Carmen" 63.

Romeinse mans kon seks hê met ander mans van ’n laer stand sonder om as minder manlik beskou te word. Dié wat die passiewe rol ingeneem het, is egter as swak en verwyfd beskou. Beheer oor jou eie liggaam was ’n aspek van die burger se "libertas", of politieke vryheid. Die oorgawe van ’n mens se liggaam vir ander se plesier is as onderworpenheid beskou. Wette wat nie goed verstaan word nie, soos "Lex Scantinia", en verskeie dele van "Lex Iulia" het seks tussen vrye mans beperk omdat dit die man se status en onafhanklikheid as burger bedreig het.

Daar was soveel Latynse woorde vir mans buite die norm van manlikheid dat sommige geleerdes glo daar was ’n homoseksuele subkultuur in Rome. Hoewel daar geen ekwivalent vir die term "homoseksueel" in Latyn is nie, onthul letterkundige bronne ’n gedragspatroon onder ’n minderheid vrye mans wat op selfdegeslagvoorkeur of dui.

Homo-erotiese Latynse letterkunde sluit in die "Juventius"-gedigte van Catullus, treurdigte deur Tibullus en Propertius, die tweede ekloge van Vergilius en verskeie gedigte deur Horatius. Lucretius skryf oor die liefde vir seuns in "De rerum natura" (4.1052–1056). Hoewel Ovidius mitologiese behandelings van homo-erotika in "Metamorfoses" insluit, verskil hy van ander Latynse liefdesdigters, en eintlik van Romeine in die algemeen, vanweë sy aggressief heteroseksuele standpunte. Die "Satyricon" van Petronius is so deurspek van die kultuur van seks tussen mans dat sy naam in 18de-eeuse Europese letterkundekringe ’n sinoniem vir homoseksualiteit geword het.

Hoewel die Romeinse reg nie huwelike tussen mans erken het nie, het sommige manlike pare in die vroeë jare van die Romeinse Ryk tradisionele huwelikseremonies gehad. Die skrywers van die berigte spot met hulle; dit is nie bekend wat die deelnemers se gevoelens was nie. Suetonius berig keiser Nero het twee keer met mans getrou; een keer was hy die bruid en een keer die bruidegom.

Benewens stappe om die vryheid van burgers te beskerm, het vervolging vir homoseksualiteit as ’n algemene misdaad in die 3de eeu begin toe manlike prostitusie deur Philip die Arabier verbied is. Teen die einde van die 4de eeu was passiewe homoseksualiteit in die Christelike ryk strafbaar met die brandstapel. Onder Justinianus was alle selfdegeslagseks, passief of aktief, "teen die natuur" en strafbaar met die dood, ongeag wie betrokke was. Homoseksuele gedrag het die skuld gekry vir God se wraak ná ’n reeks rampe tussen omstreeks 542 en 559.

Mans wat verkrag is, was vrygestel van die verlies aan sosiale of regstatus ("infamia") waaraan mans onderworpe was wat prostitute geword of vrywillig die passiewe rol in seks ingeneem het. Soos die regsgeleerde Pomponius dit gestel het: Daar behoort geen stigma te kleef aan "watter man ook al deur rowers of die vyand in oorlogstyd verkrag is" nie. Mans was net so uitgelewer aan massaverkragting ná ’n militêre nederlaag as vroue.
Die Romeinse reg was so vroeg as die 2de eeu v.C. gemoeid met die verkragting van ’n manlike burger toe uitspraak gelewer is in ’n saak waarby ’n man van selfdegeslagoriëntasie betrokke kon gewees het. Hoewel ’n man wat as prostituut gewerk het kragtens die reg nie verkrag kon word nie, is beslis selfs ’n man wat "berug" of "twyfelagtig" was, het dieselfde reg as ’n ander vrye man gehad dat sy liggaam nie aan verkragting blootgestel word nie. Volgens ’n boek oor retoriek uit die vroeë 1ste eeu v.C. was die verkragting van ’n vrye man strafbaar met die dood. Die "Lex Julia de vi publica", wat "waarskynlik dateer uit die Romeinse diktatorskap van Julius Caesar", definieer verkragting as gedwonge seks "met ’n seun, vrou of enigiemand"; die verkragter sou tereggestel word, ’n seldsame straf in die Romeinse reg. Doodstraf het iemand in die gesig gestaar wat ’n vrye seun ontvoer het vir seksuele doeleindes, of wat die seun se chaperon omgekoop het vir die geleentheid. Agtelosige chaperons kon kragtens verskeie wette vervolg word en het die skuld gedra vir wat met die slagoffer gebeur het.

In sy versameling van 12 staaltjies wat handel oor ’n aanslag op kuisheid, gebruik die historikus Valerius Maximus net soveel manlike as vroulike slagoffers. In die reeds genoemde kamtige verhoor deur Seneca die ouere is ’n jong man of seun deur 10 mans van sy ouderdomsgroep verkrag. Hoewel die saak denkbeeldig was, het Seneca aangeneem die reg maak voorsiening vir die suksesvolle vervolging van die verkragters. ’n Ander hipotetiese geval handel oor die uiterstes waartoe ’n verkragtingslagoffer sou kon gaan: Die vrye man wat verkrag is, pleeg selfmoord.

Die verkragting van ’n vrye man is een van die ergste misdade wat in Rome gepleeg kon word; dit was op dieselfde vlak as die verkragting van ’n vroulike maagd of om ’n tempel te beroof. Daar was egter ’n tradisie dat ’n man ’n ander man sou verkrag wat owerspel met sy vrou gepleeg het, hoewel dit eerder ’n manier van wraak sou wees as iets wat algemeen gebeur het. Die dreigement om ’n ander man anaal of oraal te verkrag is ’n tema van die skeldigkuns en kom veral voor in Catullus se berugte "Carmen" 16; dit was egter ’n vorm van manlike grootpratery.

Van die Romeinse soldaat is, nes van ander respektabele vrye mans, verwag om selfbeheersing te hê in sake betreffende seks. Soldate wat aan owerspel skuldig bevind is, het ’n oneervolle ontslag gekry; reeds veroordeelde owerspelers is nie tot die weermag toegelaat nie. Streng bevelvoerders kon prostitute in die kampe verbied hoewel soldate, selfs wanneer hulle op pad iewers heen was, gewoonlik ’n gevolg gehad het wat prostitute kon insluit. Dit lyk of hul teenwoordigheid as vanselfsprekend aanvaar is en dit is hoofsaaklik genoem wanneer dit ’n probleem veroorsaak het. Toe Scipio Aemilianus byvoorbeeld in 133 v.C. na Numantia opruk, het hy kampvolgelinge verbied as ’n manier om dissipline te herstel.

Miskien een van die vreemdste gebruike was die verbod op huwelike in die keiserlike weermag. In die vroeë tydperk het Rome ’n weermag van burgers gehad wat hul gesinne agtergelaat het om te gaan veg indien dit nodig was. Tydens die uitbreiding van die Middelrepubliek het Rome groot gebiede begin verower wat as provinsies verdedig moes word, en in die tyd van Gaius Marius (oorl. 86 v.C.) is die weermag geprofessionaliseer. Die verbod op huwelike is in Augustus (bewind 27 v.C. tot 14 n.C.) se tyd ingestel, moontlik om gesinne te ontmoedig om die weermag te volg en hulle minder mobiel te maak. Net mans van die regeringsklasse was van die verbod kwytgeskeld. Teen die 2de eeu n.C. het die stabiliteit van die ryk daartoe gelei dat die meeste eenhede in permanente forte gebly het, waar verhoudings met plaaslike vroue dikwels ontwikkel het. Hoewel dit regtens nie tot huwelike kon lei nie, is die waarde van die verhoudings in die verskaffing van emosionele steun aan die soldate erken. Nadat ’n soldaat die weermag verlaat het, kon die paartjie trou en enige kinders wat hulle dan reeds gehad het, is beskou as dié van burgers. Septimius Severus het die verbod in 197 n.C. herroep.
Ander vorme van seksuele bevrediging tot die soldaat se beskikking was die gebruik van manlike slawe en oorlogsverkragting. Swaar strawwe is opgelê vir homoseksuele dade tussen soldate, insluitende die doodstraf; dit is beskou as ’n oortreding van militêre dissipline. Polybius (2de eeu v.C.) het berig die straf vir selfdegeslagseks in die weermag was om met knuppels doodgeslaan te word ("fustuarium"). ’n Soldaat het nes ’n ander vrye man sy manlikheid behou deur nie toe te laat dat iemand sy liggaam vir seksuele doeleindes gebruik nie. Dit was in skrille kontras met die feit dat soldate die enigste burgers was wat lyfstraf kon kry, iets wat in die siviele lewe slegs vir slawe gegeld het. Seksuele integriteit het dus die soldaat sy status help behou, want hy het op ander gebiede ’n groot deel van sy burgerlike vryheid opgeoffer. In oorlogstyd is verkragting verbind met nederlaag, nog ’n motief vir die soldaat om nie sy liggaam seksueel bloot te stel nie.

’n Voorval wat deur Plutarchus vertel word in sy biografie van Marius illustreer die soldaat se reg om sy seksuele integriteit te behou. ’n Aantreklike jong rekruut met die naam Trebonius is oor ’n tydperk aanhoudend seksueel lastig geval deur ’n offisier wat toevallig Marius se nefie Gaius Luscius was. Een nag, nadat die rekruut sy seksuele integriteit verskeie kere moes verdedig, het Luscius hom na sy tent ontbied. Trebonius kon nie sy offisier se bevele verontagsaam nie en moes na sy tent gaan. Toe dié hom seksueel aanrand, het hy Luscius met sy swaard doodgemaak. Die doodstraf was gewoonlik die gevolg van ’n skuldigbevinding aan die moord op ’n offisier, maar toe die rekruut tydens sy verhoor getuies kon roep om te bewys hy moes hom verskeie kere teen Luscius se onwelkome aandag verdedig, het Marius hom nie net onskuldig bevind nie, maar ook ’n dekorasie vir dapperheid gegee.

Romeinse historici noem ook ander gevalle waar Romeinse offisiere hul mag misbruik het om seks aan hul soldate op te dwing, met ernstige gevolge. Die jongste offisiere, wat soms nog van die adolessente aantrekkingskrag oorgehou het waarvan die Romeine so gehou het in man-tot-manverhoudings, is aangeraai om hul manlike eienskappe te beklemtoon, soos om nie parfuum te dra of die hare in hul neusgate en onder hul arms te skeer nie.

In oorlogstyd is die gewelddadige gebruik van gevangenes vir seks nie beskou as kriminele verkragting nie. Massaverkragting was een van die strafmaatreëls deur die veroweraars wanneer ’n stad met geweld ingeneem is, maar as die beleg beëindig is deur diplomatieke onderhandelings, is die inwoners volgens gebruik nie gevange geneem of met geweld behandel nie. Massaverkragtings kon wel in sulke gevalle voorgekom het en is waarskynlik dikwels verswyg in bronne wat bewaar gebly het, maar dit was nie ’n doelbewuste strategie om die bevolking te oorheers nie. ’n Etiese ideaal van seksuele selfbeheersing onder soldate was belangrik vir vrede nadat vyandelikhede gestaak is. In gebiede en provinsies waarmee Rome verdrae gesluit het, het swaarder strawwe op soldate gewag wat die plaaslike bevolking verkrag het as op burgerlikes. Sertorius, die goewerneur van Romeinse Spanje wie se beleide gerig was op respek en samewerking, het ’n hele kohort (militêre eenheid) laat teregstel nadat net een soldaat probeer het om ’n plaaslike vrou te verkrag.

Vanweë die Romeine se klem op die gesin was vroulike vrugbaarheid ’n grondslag vir sosiale orde en vooruitgang. Augustus het selfs spesiale toekennings gegee aan vrou wat drie kinders gehad het. Van vroulike burgers is egter verwag om net seks binne die huwelik te hê. Die beheer van vroulike seksualiteit is beskou as noodsaaklik vir die stabiliteit van die staat, soos vergestalt deur die maagdelikheid van die Vestale. ’n Vestaalse maagd wat haar eed verbreek het, is lewend in ’n tombe begrawe in ’n ritueel wat ooreekomste met ’n Romeinse begrafnis getoon het; haar minnaar is tereggestel.

Baie Romeinse bronne het dit goedgekeur dat fatsoenlike vroue passie binne die huwelik toon. Nes soos met mans, is vrye vroue wat egter hul liggaam op ’n seksuele manier vertoon het, soos prostitute en vermaakkunstenaars, of wat los seks gehad het, uitgesluit van wetlike beskerming en sosiale fatsoenlikheid.

Die Romeinse houding teenoor vroulike naaktheid het verskil van, maar is beïnvloed deur dié van die Grieke, wat die naakte manlike liggaam geïdealiseer het terwyl fatsoenlike vroue met hul klere aan uitgebeeld is. Vroulike borste kon egter in Romeinse kuns gewys word as fatsoenlike maar genotvolle simbole van voeding, oorvloed en vrede. Uit erotiese kuns blyk vroue met klein borste en breë heupe het die ideale vrouefiguur gehad. Teen die 1ste eeu n.C. was daar in Romeinse kuns ’n breë belangstelling in die naakte vrouefiguur wat besig is met ’n verskeidenheid bedrywighede, onder meer seks. In pornografie kon die borste van vroue wat as prostitute uitgeken kon word, bedek gewees het terwyl die res van die liggaam kaal was.

In die regte lewe, soos in die letterkunde beskryf, het prostitute soms kaal voor die ingang na hul bordeelkamertjies gestaan, of hulle het deursigtige syklere gedra. Slawe wat te koop was, is dikwels kaal vertoon sodat kopers hulle vir gebreke kon ondersoek en as teken dat hulle nie die reg het om beheer oor hul eie liggaam uit te oefen nie. Seneca die ouere beskryf ’n vrou wat te koop was as volg:
"Nakend het sy op die strand gestaan; elke deel van haar liggaam is ondersoek en betas. Wil jy die uitslag van die transaksie hoor? Die seerower het verkoop; die koppelaar het gekoop, sodat hy haar as ’n prostituut kan inspan."
Die "algemene vloekwoord" vir die vroulike geslagsdele was "cunnus", maar dit was dalk nie so vulgêr soos die Engelse woord "cunt" nie. Martialis gebruik die woord meer as 30 keer, Catullus een keer en Horatius drie keer, maar net in sy vroeë werk; dit kom ook in die "Priapea" en graffiti voor. ’n Woord wat vroue self gebruik het, is "porcus", "vark", wat moontlik kom van die gebruik om ’n vark voor ’n troue aan die godin Ceres te offer. Metafore van landerye, tuine en vleie was algemeen, asook die term "voor" om aan te sluit by die man se "ploeg".

Hoewel vroue se geslagsdele dikwels voorkom in skel- en satiriese verse as voorwerpe van weersin, word selde in Latynse liefdesgedigte daarna verwys. Ovidius, die mees heteroseksuele klassieke liefdesdigter, is die enigste een wat die gee van plesier deur die stimulering van die vroulike geslagsdele noem. Martialis skryf net neerhalend van die vroulike geslagsdele en beskryf een vrou se vagina as "los … soos die stink slukderm van ’n pikkewyn". Die vagina is dikwels met ’n seun se anus vergelyk as ’n plek om die fallus in te steek.

Die funksie van die klitoris ("landica") is "goed verstaan". In klassieke Latyn is "landica" ’n hoogs onwelvoeglike term wat in graffiti en die "Priapea" gebruik is; daar is gewoonlik met ’n metafoor na die klitoris verwys, soos Juvenalis se "crista" ("kuif"). ’n Loodkoeël wat ontdek is, het die inskripsie bevat: "Ek mik vir Fulvia se klitoris." (Fulvia was die vrou van Markus Antonius, wat troepe tydens die burgeroorloë van die 40's en 30's aangevoer het.)

Daar was nie in Latyn ’n standaardwoord vir labia nie; twee terme wat in mediese geskrifte voorkom, is "orae", "kante", en "pinnacula", "vlerkies". Die eerste gebruik van die woord "vulva" kom in Varro se werk oor landbou voor (1ste eeu v.C.), waar dit verwys na die membraan om ’n fetus. In die vroeë tyd van die ryk het "vulva" "baarmoeder" beteken. Later het dit die betekenis van "vroulike voortplantingsorgane" gekry, of soms het dit net na die vagina verwys.

Latynse woorde vir "borste" sluit in "mammae", "papillae" (meer spesifiek vir "tepels") en "ubera" (as borste in hul kapasiteit om te voed; dit sluit die tiete en uier van diere in). "Papillae" was die verkose woord wanneer Catullus en Augustynse digters borste in ’n erotiese verband genoem het.

Die borste van ’n mooi vrou moes "diskreet" wees. Die ideale borste in Hellenistiese gedigte is vergelyk met appels; Martialis spot met groot borste. Ou vroue wat stereotipies lelik en in elke opsig onbegeerlik was, is in kuns met groot borste uitgebeeld. Op die verhoog, waar mans in vroueklere die vroulike rolle vertolk het, was die toevoeging van buitengewoon groot borste ’n manier om komies onaantreklike vroue uit te beeld.

Terwyl die ideale borste dikwels in Griekse epigramme beskryf is, toon Latynse digters min belangstelling in hulle as voorwerpe om te troetel en bewonder. Hulle was meestal aspekte van ’n vrou se skoonheid of perfekte vorm, hoewel Ovidius graag aan hulle wou gevat het.
Borste is hoofsaaklik beskou as ’n embleem van voeding en moederskap. ’n "Mastos" was ’n borsvormige drinkbeker en voorstellings van borste was onder die votiewe offers wat by gode se altare ontdek is. Die bekers kon ’n godsdienstige betekenis gehad het; die drink van borsmelk deur ’n volwassene wat oud is of besig is om dood te gaan, het moontlike hergeboorte in die hiernamaals gesimboliseer. Plinius die ouere vertel van medisinale gebruike van borsmelk en beskou dit as een van die nuttigste kure, veral vir kwale van die oë en ore. Die draai van ’n bra om jou kop is beskou as ’n kuur vir hoofpyn.

Om die borste te ontbloot was een van die gebare van vroue, veral moeders en verpleegsters, om te wys hulle rou of as ’n oproep om genade. Servius het die ontbloting en slaan van borste in routyd vertolk as vir die voortbring van melk om die dooies mee te voed. In ’n tyd van ellende was dit ’n versoek dat hul rol as voeders gerespekteer word; dit het ook toorkrag gehad om die bose af te weer.

Omdat vroue gewoonlik in kuns as ten volle geklee uitgebeeld is, kon ’n kaal bors dui op kwesbaarheid of erotiese beskikbaarheid – uit eie keuse, uit dwang of per ongeluk. Die ontbloting van een bors was ’n motief in klassieke Griekse beeldhouwerk, waar dit onder meer kon dui op verleiding, maar dikwels ook ’n teken was van dreigende geweld of ’n verkragting.

Die erotiese mag van borste is nie heeltemal veronagsaam nie: ’n Griekse roman uit die tyd van die Romeinse Ryk vergelyk seks met ’n vrou en met ’n seun; die skrywer meen "haar borste, wanneer hulle gestreel word, verskaf ’n eiesoortige plesier". Propertius verbind die ontwikkeling van borste by meisies met die aanbreek van die ouderdom waarop hulle kan begin "speel". Tibullus sê ’n vrou kan dalk net los klere dra sodat haar borste ontbloot word as sy gaan lê om te eet. Volgens ’n Hellenistiese astrologiese tradisie word borsseks (met die penis tussen die vrou se borste) geniet deur mans wat onder die konjunksie van Venus, Mercurius en Saturnus gebore is.

Griekse woorde vir vroue wat seks met ander vroue verkies, sluit in "hetairistria" ("hoëklasprostituut" of "metgesel"), "tribas" en "Lesbia"; Latynse woorde is onder meer die leenwoord "tribas", "fricatrix" ("sy wat vryf") en "virago" ("vir", "man", plus ’n agtervoegsel wat die woord vroulik maak). Verwysings na seks tussen vroue kom nie baie voor in die republikeinse tydperk nie. Ovidius, wat ’n heteroseksuele lewenstyl verkondig het, noem dit ’n "begeerte wat niemand ken nie, grillig, nuut … geen wyfie in die diereryk begeer ’n ander wyfie nie".

In die keiserlike tydperk is daar baie meer bronne wat seks tussen vroue noem, in die vorm van onder meer liefdestowerspreuke, mediese geskrifte, tekste oor astrologie en die vertolking van drome. ’n Vroeë verwysing na verhoudings tussen vroue as "lesbiese liefde" word aangetref in Lucianus (2de eeu n.C.): "Hulle sê daar is sulke vroue op Lesbos, manlik, maar hulle wil dit nie prysgee vir mans nie. Hulle verkeer eerder met vroue, nes mans."

Omdat die Romeine gedink het die seksdaad vereis ’n aktiewe of dominante maat met ’n "fallus", het manlike skrywers geglo dat gedurende lesbiese seks gebruik een van die vroue ’n dildo of het sy ’n besonder groot klitoris vir penetrasie, en dat sy die een sou wees wat plesier ondervind. Martialis beskryf lesbiërs as vroue met ’n besonder groot seksuele aptyt wat beide vroue en seuns penetreer. Uitbeeldings van vroue wat seuns sodomiseer en soos mans eet en drink, kon in die tyd van die Romeinse Ryk kulturele vrese weerspieël het oor die groeiende onafhanklikheid van Romeinse vroue.

Die verkragting van vroue is ’n omvattende tema in mites en legendes van die vroeë Rome. Die legendariese stigters, Romulus en Remus, is gebore ná die verkragting van die Vestaalse maagd Rhea Silvia deur die god Mars. Romulus en sy "bende vrybuiters" verander hul nedersetting, wat net uit mans bestaan, in ’n stad deur die verkragting van Sabynse maagde; dus deur hul bure, die Sabyne, se dogters te ontvoer om as vrou te neem. Die omverwerping van die Romeinse konings en die stigting van die republiek is bespoedig deur die verkragting van die gewilde Lucretia deur Sextus Tarquinius, die koning se seun. Die legende het die Romeine se siening gevorm van onbeheerste "libido" as ’n vorm van tirannie.

Die Romeinse reg het verkragting as ’n misdaad erken. Die slagoffer van omgang weens dwang of verpligting het geen skuld daaraan gehad nie, selfs al sou dit plaasvind onder omstandighede wat andersins onwettig vir ’n vrou was.

Hoewel bronne uit die republikeinse tydperk dit duidelik stel verkragting is verkeerd en strafbaar, is die statuut waaronder iemand aangekla sou word onbekend tot met die aanvaarding van die "Lex Iulia de vi publica", wat waarskynlik dateer uit die diktatorskap van Julius Caesar in die 40's v.C. Rome het geen staatsaanklaers gehad nie; enige burger met die nodige kennis en vermoë kon die rol van aanklaer vervul. Aangesien vrye vroue mense krimineel kon aankla in die republiek, sou hulle waarskynlik self die aanklaer kon wees. Anders kon dit haar pa, haar man of enigiemand anders wees.

Regtens kon net ’n burger met ’n goeie reputasie verkrag word. ’n Vrou was as prostituut of vermaakkunstenaar gewerk het, het haar sosiale status verloor en ’n "infamis" geword; deur haar liggaam aan die publiek beskikbaar te stel, het sy haar reg prysgegee om teen seksuele uitbuiting of fisieke geweld beskerm te word. Cicero verdedig ’n kliënt, wie se misdade die groepverkragting van ’n aktrise insluit, op grond daarvan dat mans ’n onbeperkte lisensie met kunstenaars het. Die verkragter van ’n slaaf kon net vervolg word onder die wet op die beskadiging van ’n eienaar se eiendom.

’n Pleit op ’n verkragtingsklag dat die vrou ingestem het tot seks, sou die man nie noodwendig vry daarvan laat afkom nie; hy sou steeds aangekla kon word onder die meer algemene seksuele aanklag "stuprum" teen ’n burger, want mans se seksuele vryheid was beperk tot prostitute en slawe. As die verkragting van ’n getroude vrou nie bewys kon word nie, kon die man steeds van owerspel aangekla word. ’n Aanklag van "stuprum" of owerspel sou egter die vrou ook blootgestel het aan vervolging. As ’n persoon vrygespreek is van verkragting, kon hy soos met enige ander saak die aanklaer daarna aankla van kwaadwillige vervolging.

Houdings jeens verkragting het verander nadat die ryk gekersten is. Sint Augustinus het Lucretia se selfmoord vertolk as ’n moontlike erkenning dat sy die verkragter in die geheim aangemoedig het, en Christelike apologete het haar beskuldig van die sonde van "onwillekeurige seksuele genot". Die eerste Christelike keiser, Konstantyn, het verkragting herdefinieer as ’n openbare misdaad in plaas van ’n privaat saak.

Daar was nie ’n groot onderskeid tussen ’n ontvoering en weglopery nie, want albei was die aantasting van die "paterfamilias" se reg om toestemming vir sy dogter se troue te gee of te weerhou. Die woord "raptus" het dus na albei verwys. As die dogter ingestem het, moes sy volgens Konstantyn saam met die manlike ontvoerder gestraf word deur lewendig verbrand te word. As sy nie haar toestemming gegee het nie, kon sy steeds as ’n medepligtige beskou word "op grond daarvan dat sy haarself kon gered het deur om hulp te skree". As ’n medepligtige aan verkragting is sy wetlik onterf, ongeag die wense van haar familie. Selfs al het sy en haar familie ingestem tot ’n huwelik as gevolg van die weglopery, was die huwelik amptelik onwettig.

Beide manlike en vroulike vrygebore kinders het die "toga praetexta" gedra; dit was ’n pers omlynde kleed wat aangedui het die draer het "onaantasbare" status. ’n Eed kon afgelê word op die "heilige "praetexta"" en dit was ontoelaatbaar om vuil taal te gebruik voor iemand wat die "praetexta" dra. Cato die ouere het gesê voor sy seun probeer hy praat asof Vestaalse maagde teenwoordig is.

Vrye Romeinse seuns het ook ’n gelukbringer gedra wat die "bulla" genoem is. Dit het ’n fascinum, ’n falliese voorwerp, bevat. Benewens die towerfunksie daarvan, sou die "bulla" ook ’n visuele waarskuwing wees dat die seun seksueel verbode terrein is. Die ekwivalent vir meisies was die "lunula", ’n gelukbringer met ’n halfmaan.

Daar was wette wat vrygebore kinders teen sekspeste beskerm het, en die verkragting van ’n vrye seun was strafbaar met die dood. Fiktiewe vryheid was nie ’n verweer nie; Valerius Maximus berig ’n digterlike spoggery oor die verleiding van ’n vrygebore seun en maagd is in die hof gebruik om twyfel te werp op die morele gesag van ’n aanklaer. In sy veroordeling van die losbandigheid van Quintus Apronius het Cicero die ergste bewys genoem: Apronius het op ’n banket kaal gedans voor ’n seun wat nog jonk genoeg was om die "praetexta" te dra. Hoewel kinders na sosiale byeenkomste geneem is om hulle die regte sosiale gedrag te leer, het Quintilianus ouers daarvan beskuldig dat hulle slegte rolmodelle is: Hulle paradeer hul minnaresse en manlike prostitute voor hul kinders en tree indiskreet op, en hulle dink dis oulik as hul kinders iets sê wat te volwasse vir hul ouderdom is. Quintilianus beskou dié wangedrag as ’n teken van algemene morele verval. Op troues is seuns egter volgens gebruik toegelaat om te vloek en die bruidspaar met vuil grappies te peper, want humor en lag is beskou as bevorderlik vir vrugbaarheid.

Die beskerming het net gegeld vir vrygebore kinders; nie vir die kinders van slawe of dié wat in oorlogstyd gevange geneem is nie. Die sosiale aanvaarbaarheid van pederastie onder die Romeine van die hoër stand was geskoei op die uitbuiting van jong manlike slawe of prostitute.

Adolessente van albei geslagte wat ritueel voorberei het om volwasse status te verkry het ’n ander toga, die "tunica recta", gedra. Die puberteitsritueel vir jong mans het ingesluit sy eerste skeer en om sy "bulla" af te haal. Hy het die "toga virilis" ("toga van manlikheid") aangetrek, is as ’n burger in die sensus opgeneem en het kort daarna met sy militêre diensplig begin. Die seremonie is tradisioneel gehou op die "Liberalia", die fees ter ere van die god Liber, wat beide politieke en seksuele vryheid verteenwoordig het. Ná sy mondigwording kon die jong man deelneem aan al die seksuele aktiwiteite wat toelaatbaar was vir ander Romeinse mans van dieselfde sosiale status. Hy is dikwels deur ’n ervare prostituut ingelei in die kuns van heteroseksuele omgang.

Van vroue is verwag om maagde te bly totdat hulle trou. Hoe hoër ’n vrou se sosiale stand, hoe vroeër het sy waarskynlik verloof geraak en getrou. Die gewone ouderdom vir meisies van ’n hoë stand om verloof te raak was 14, maar vir lede van die adel was dit 12. Troues is dikwels uitgestel totdat die meisie volwasse genoeg was. Die huwelikseremonie was gedeeltelik ’n mondigwording vir die bruid. Op die aand voor die troue sou die bruid haar hare vasbind met ’n geel haarnet wat sy geweef het. Die inperking van haar hare het gedui op die beperking van haar seksualiteit tot die huwelik. Die weef van die toga en haarnet was ’n aanduiding van haar vermoë om die moeder se posisie in die huishouding te vervul.

Op haar huweliksdag het sy haar rok omgord met die "cingulum", wat van die wol van ’n ooi gemaak is as teken van haar vrugbaarheid, en dit vasgebind met die "knoop van Hercules", wat veronderstel was om moeilik los te maak. Die knoop het kuisheid in die huwelik gesimboliseer omdat net haar man dit kon losmaak. Die "cingulum" was ook ’n simbool van die man se gebondenheid aan sy vrou. Die bruid het ook ’n sluier gedra wat aan die einde van die seremonie deur haar man opgelig is as simbool van die opoffering van haar maagdelikheid vir hom.

Omdat mans sonder ernstige gevolge buite-egtelike seks kon hê, is aangeneem bevredigende seks binne die huwelik was nie ’n verwagting in Rome nie. Die regsgeleerde Ulpian het gesê dit is nie seksuele omgang wat ’n huwelik suksesvol maak nie, maar toegeneentheid. Waarskuwings deur moraliste en filosowe teen ’n obsessie met seks binne die huwelik dui egter op die potensiaal van passie in die huwelik.

Seksuele intimiteit tussen getroudes was ’n privaat saak en is nie gewoonlik in geskrifte bespreek nie. ’n Uitsondering was die huweliksgedig, ’n poëtiese genre wat die huwelik gevier het. ’n Huweliksgesang deur Catullus prys byvoorbeeld die liefdesgodin Venus, want "niks is moontlik sonder jou nie". Ovidius, wie se liefdesgedigte vroeg in sy loopbaan gerig was op fiktiewe minnaresse, het tydens sy bannelingskap treurdigte geskryf waarin hy na sy vrou verlang. Onder die versamelde briewe van Plinius die jongere is een wat hy oor sy gevoelens vir sy vou geskryf het:
’n Ongelooflike verlange na jou het my beetgepak. Die rede is eerstens my liefde, maar tweedens die feit dat ons nie daaraan gewoond is om van mekaar geskei te wees nie. Dis hoekom jou beeld die grootste deel van die nag by my spook; dis hoekom my voete my elke nou en dan vanself na jou kamer lei (die regte uitdrukking!) op tye wat ek gewoond is om jou te besoek; dis hoekom ek, kortliks gestel, my terugtrek, morbied en ontroosbaar, soos ’n uitgesluite minnaar van ’n ongasvrye deuropening.

Plinius gebruik die retoriek van liefdespoësie wat gewoonlik aan ’n verbode of onbereikbare minnares gerig is om sy verlange na sy vroue te verwoord.

Hoewel dit vir ’n vrou ’n kwessie van trots was om net een keer te trou, het daar geen stigma aan ’n egskeiding gekleef nie. ’n Tweede huwelik kort ná ’n egskeiding of die dood van ’n eggenoot was algemeen en dit is selfs van die elite verwag, want die huwelik is beskou as reg en natuurlik vir volwassenes. Hoewel van wewenaars verwag is om minstens 10 maande te wag voordat hulle weer trou, kon selfs ’n swanger vrou ’n nuwe man vat solank die vaderskap van die kind nie wetlik ’n kwessie was nie. Ná ’n eerste huwelik het vroue skynbaar ’n groter sê gehad in die reëlings vir ’n tweede huwelik. Terwyl kinders ’n primêre doel van ’n huwelik was, het sosiale en familiebande in ’n tweede huwelik groter aandag gekry, en dit kon persoonlike kameraadskap en seksuele plesier tussen ’n man en vrou insluit, soos aangedui deur die huwelik van vroue wat verby hul vrugbare jare was.

Die Trojaanse koninklike paartjie Hector en Andromache het mitologiese rolmodelle vir seks in die huwelik geword. Latynse liefdesgedigte fokus op hul sekslewe eerder as op die tragiese einde van hul huwelik toe Achilles Hector doodmaak. Hulle was bekend vir die vrou-bo-posisie, met ’n werkwoord wat impliseer die vrou "ry" die man soos ’n perd.

’n Huweliksgedig deur Catullus skilder ’n prentjie van die huweliksnag as ’n tyd van groot erotisisme, aangevuur deur humoristiese en ontugtige liedere deur die gaste. "Kyk binne," raai die digter die bruid aan wat met ’n "intieme vlam" brand, "na waar jou man lê, geheel en al beskikbaar vir jou". Die man word daaraan herinner dat die goeie Venus hom geseën het, want hy kan nou openlik begeer wat hy begeer en hoef dit nie meer weg te steek nie. Die paartjie word aangemoedig om hulself te geniet nes hulle wil; die doel is om gou kinders te hê.

Twee skilderye (sien regs) in ’n slaapkamer van die Casa della Farnesina, ’n gebou in Rome met pragtige muuskilderings, is al vertolk as "die verhaal van die fatsoenlike bruid wat die onfatsoenlike minnares word – dalk om te voldoen aan ’n smerige manlike fantasie".

Uit sommige Romeinse geskrifte kan afgelei word ’n pasgetroude man kon sy seksverhoudings vir ’n ruk onderbreek en daarop fokus om ’n band met sy vrou te vorm met die oog daarop om ’n gesin te begin. Sommige Stoïsyne het geglo getrouheid in die huwelik was net so nodig vir mans as vir vroue. Regtens het die Romeinse man egter nie owerspel gepleeg as hy seks buite die huwelik gehad het nie, solank sy minnaar of minnares beskou is as seksueel beskikbaar; seksuele wangedrag ("stuprum") was owerspel, afhangende van die vrou se status. Getroude of hubare vroue en jong manlike burgers was verbode terrein, maar seks met ’n prostituut of manlike slaaf was toelaatbaar.

Vir ’n getroude vrou was geen ontrouheid toelaatbaar nie en daar is van hulle verwag om met hul eerste troue ’n maagd te wees. Volgens Cato (2de eeu v.C.) het ’n man ’n "antieke reg" gehad om sy vrou dood te maak as hy haar vang dat sy owerspel pleeg. As so ’n "reg" bestaan het, was dit egter ’n kwessie van gebruik en nie amptelik wet nie. In die republiek is owerspel beskou as ’n privaat saak wat binne ’n familie hanteer moes word, nie ’n ernstige saak wat op ’n hofsaak sou uitloop nie. Owerspel was wel gronde vir 'n skeisaak.
Ná die val van die republiek het morele wette deel geword van die nuwe politieke orde onder Rome se eerste keiser, Augustus. Wette oor owerspel wat in 18 v.C. uitgevaardig is, was deel van sy program om die tradisionele sosiale norme te herstel terwyl hy ná die burgeroorloë sy politieke mag gekonsolideer en ’n strenger sosiale hiërargie opgestel het. Die "Lex Iulia de adulteriis" ("Juliaanse Wet oor Dade van Owerspel") was daarop gerig om vroue te straf vir buite-egtelike verhoudings. Persoonlike vrese oor owerspel word weerspieël in towerspreuke wat bedoel was om ’n ander persoon se erotiese aandag te behou. Daar was ook spreuke om ’n geliefde mee te ondervra oor getrouheid. Een papirus uit Romeinse Egipte oor towerkrag beveel aan dat die hart van ’n hoephoep op die vrou se geslagsdele geplaas word om opregte antwoorde te kry; volgens ’n ander moes die tong van ’n hen op haar lippe of bors geplaas word, dan sal sy die naam bekend maak van die man wat sy bemin.

Geskrifte uit die laat republikeinse en vroeë keiserlike tydperk, veral deur Horatius en Juvenalis, bevat verskeie beskrywings, of dalk fantasieë, oor hoe ’n man sy vrou se minnaar kan straf en aan vernedering onderwerp. Daarvolgens word die man gekastreer, geslaan, deur die man self of deur sy slawe verkrag, of word sy anus met ’n harder gepenetreer. Verwysings na sulke dade word nie in die briewe van Cicero of die geskiedenisgeskrifte van Tacitus aangetref nie en kan fiktiewe oordrywings wees.

Ovidius spot met jaloerse mans en sê hulle het ’n gebrek aan beskaafdheid: "Die man wat oormatig seergemaak word deur sy vrou se owerspelige verhoudings is ’n gomtor." Ovidius se voorganger, Catullus, skryf gedigte waarin hy sy owerspelige verhouding met "Lesbia", sy sosiale meerdere, vier. Die ontstaan van ’n laat-maar-gaanhouding as gevolg van verstedeliking kon gelei het tot Augustus se owerspelwet waarkragtens ’n man van sy owerspelige vrou moes skei en ’n amptelike klag teen haar moes lê, anders kon hy self aangekla word van koppelary.

Seksualiteit was ’n belangrike aspek in die slawerny van antieke Rome. Omdat slawe regtens as eiendom beskou is, kon ’n eienaar met hulle seks hê of hulle aan ander uithuur om seksueel te gebruik. Soos die Italiaanse klassikus Eva Cantarella dit reguit stel: "Die Romeinse "paterfamilias" was ’n algehele meester … hy het mag gehad wat verhewe was bo enige beheer deur die gemeenskap en die staat. In so ’n situasie, hoekom op aarde sou hy hom daarvan weerhou om sy slawe te sodomiseer?" Hierdie manier van seksuele bevrediging was egter nie baie eroties nie; om jou eie slawe te gebruik, "was een stappie verhewe bo masturbasie". In sy beskrywing van die ideale maat in pederastie verkies Martialis ’n seun wat "meer soos ’n vrygebore man optree as sy meester", dus iemand wat die verhouding kon omskep in ’n stimulerende spel van hofmakery. In sy werk oor die vertolking van drome (c. 170 n.C.) het Artemidorus ’n simboliese siening van die seksuele waarde van slawe: Om te droom jy het seks met jou eie vroulike slaaf was ’n goeie ding, "want slawe is die dromer se eiendom; as hulle dus plesier aan die dromer verskaf, beteken dit hy is in sy skik met sy eie besittings".
’n Romein kon sy eie slawe vir seks uitbuit, maar kon nie sommer met enige slaaf seks hê nie, want die eienaar het die reg gehad om beheer oor sy eie besittings uit te oefen. As iemand met ’n ander man se slaaf wou seks hê, kon hy oorreding of dreigemente gebruik. ’n Slaaf kon nie ’n klag van verkragting teen ’n vrye man lê nie omdat slawe nie die regstatus gehad het wat ’n burger teen die uitbuiting van sy liggaam beskerm het nie. Die slaaf se eienaar kon egter die verkragter laat aankla kragtens die "Lex Aquilia", ’n wet op die beskadiging van eiendom.

Slawe se seksualiteit is streng beheer. Hulle mag nie getrou het nie, maar kon saamwoon. ’n Eienaar het die heteroseksuele bedrywighede van sy manlike slawe beperk tot vroulike slawe in sy besit; kinders wat uit so ’n verbintenis gebore is, het tot sy rykdom bygedra. In ’n tyd toe Rome se grootskaalse slaafgebaseerde ekonomie nog in sy kinderskoene was, het Cato dit goedgedink om sy slawe se sekslewe te monitor; hy het manlike slawe ’n fooi gevra om met hul vroulike medeslawe seks te hê.

As ’n eienaar uitgevind het sy manlike slaaf het ’n verhouding met ’n vrygebore vrou, moes hy hulle kragtens die wet drie keer waarsku om dit te beëindig. As die verhouding voortgeduur het, het hy die reg gehad om die vrye vrou as eiendom te neem. Verwysings na vroue uit fatsoenlike families wat seks met ’n manlike slaaf het, kom nie baie voor nie. Dit is ’n aanduiding dat manlike skrywers hulle nie oor dié risiko bekommer het nie.

Ondanks die beperkings op en beheer oor slawe se seksualiteit, word slawe dikwels in Romeinse kuns en letterkunde uitgebeeld as wellustig en voyeuristies. Een van die temas wat Romeinse komedie van die Grieke s’n onderskei, is hul uitbeelding van die verhouding tussen slaaf en meester.

Vrygebore Romeine wat in slawerny beland het, was veronderstel om beskerm te wees teen seksuele uitbuiting, soos aangedui deur twee verskillende verhale wat deur antieke historici neergepen is. Voor die afskaffing van skuldslawerny in die 4de eeu v.C. was vrygebore Romeine soms genoodsaak om hulself of hul kinders as slawe te verkoop om hul skuld af te betaal. Volgens Livius is skuldslawerny ("nexum") juis afgeskaf weens ’n poging deur die woekeraar Lucius Papirius om ’n vrygebore seun wat as sekuriteit vir sy pa se skuld gedien het, seksueel te misbruik. Die seun, Gaius Publilius, was besonder mooi en Papirius het daarop aangedring dat hy as skuldslaaf seksuele dienste lewer. Toe Publilius weier, het Papirius hom kaal laat uittrek en met ’n sweep laat slaan. Die seun het sy beserings in die straat aan mense gewys en hul woede het daartoe gelei dat die konsul die senaat moes byeenroep. Die politieke proses het eindelik gelei tot die "Lex Poetelia Papiria", wat ’n verbod geplaas het op die verkoop van skuldenaars as slawe en vereis het dat hul eiendom eerder as sekuriteit dien.

In ’n verhaal deur Valerius Maximus het dieselfde gebeur met die seun Titus Veturius, wie se eienaar, Publius Plotius, hom probeer verlei het. Nadat Plotius hom met ’n sweep laat slaan het, het Veturius by die konsuls gaan kla en het Plotius tronkstraf gekry.

Prostitusie was reg deur die Romeinse Ryk wettig. Die meeste prostitute was slawe of bevryde slawe. Hulle moes registreer. Ondanks wat na ’n duidelike onderskeid lyk, het die regsgeleerde Ulpianus gesê ’n vrou wat openlik promisku is, haal haarself die status van prostituut op die hals, al aanvaar sy geen geld nie. Die Augustynse wet oor owerspel het prostitute uitgesluit; hulle kon wettig met getroude mans seks hê. Dit het daartoe gelei dat sommige bekende sosiale vlinders hulle as prostitute laat registreer het om vervolging vir owerspel vry te spring.

Verwarring oor ’n vrou se status het dikwels die storielyn in Romeinse komedies gekompliseer. So raak ’n jong man byvoorbeeld verlief op ’n prostituut wat nie ’n burger is nie, en hy wil graag met haar trou. Hy is oorstelp wanneer dit blyk sy is eintlik ’n vrygebore maagd. Hy kon met laasgenoemde trou, maar nie met eersgenoemde nie. Prostitute verskyn ook in erotiese kuns in Pompeii en Herculaneum, onder meer op die muurskilderings van bordele; hulle is dikwels nakend behalwe vir ’n bandjielose bra. Verskeie seksposisies word uitgebeeld wat bots met sommige geleerdes se bewerings oor die voorkeure van Romeinse mans in heteroseksuele seksdade.

Prostitute was onder die mense wat in Rome as "infames" geklassifiseer is; hulle het min regsbeskerming gehad al was hulle tegnies nie slawe nie. "Infamia" was ’n regstatus wat jy nooit weer kon afskud nie; ’n prostituut was dus nie net ’n vrou wat prostitusie beoefen nie, maar ook een wat dit voorheen gedoen het, al het sy intussen opgehou.

In die Romeinse morele tradisie was plesier ("voluptas") ’n twyfelagtige spel. Die Stoïsynse moralis Seneca sê die volgende oor plesier en deug ("virtus"):
"Deug sal jy kry in die tempel, in die forum, in die senaatshuis, voor die stadsmure, stowwerig en deur die son gebrand, haar hande grof; plesier sal jy meestal vind waar sy om die baddens en stoomkamers rondhang, vir die polisie wegkruip, op soek na donkerte, sag, oorverfyn, met ’n reuk van wyn en parfuum, bleek of andersins met grimering opgemaak soos ’n lyk."

Die teenstrydigheid in die Romeine se siening van fisieke plesier word weerspieël in die "infamia" van dié wie se liggame dit openlik verskaf het. In ’n tegniese sin was "infamia" die amptelike verlies van regstatus vir ’n vrygebore persoon weens wangedrag, insluitende seksuele wangedrag, maar die woord kon ook vir ’n slegte reputasie in die algemeen gebruik word. "Infamia" was die "onvermydelike gevolg" van sekere loopbane – nie net prostitute en koppelaars nie, maar ook vermaakkunstenaars soos akteurs, dansers en gladiators: "Hierdie figure was die voorwerp van ander mense se begeertes. Hulle het plesier aan ander verskaf. Hulle was besoedel deur blootstelling aan die openbare blik."

Mense wat as "infames" (enkelvoud: "infamis") geëtiketteer is, kon lyfstraf kry, iets wat andersins tot slawe beperk was. Die Romeinse burger se politieke vryheid het ingesluit dat sy liggaam nie onderwerp word aan fisieke uitbuiting of lyfstraf nie. Burgers wat egter gekies het om vemaakkunstenaars te word, het hul liggaam gebruik om ander mense openbare plesier te verskaf en was uitgesluit van hierdie fisieke beskerming; hulle kon geslaan of anders gewelddadig behandel word. Enige vrye man wat ’n gladiator geword het, het ’n eed afgelê dat hy bereid is om gebrandmerk, geslaan, onderwerp en moontlik met ’n swaard doodgemaak te word. Hulle is beide verheerlik en verag, en was veronderstel om ’n onweerstaanbare seksuele aantrekkingskrag vir vroue te hê.

Akteurs was seksueel twyfelagtig, deels omdat hulle vroue kon naboots (vrouerolle is deur mans met maskers en in vroueklere vertolk). Beide mans en vroue het hulle aantreklik gevind. Die diktator Sulla het ’n lang verhouding met ’n akteur gehad; Maecenas, die kunsbeskermheer en van Augustus, was verlief op ’n akteur met die naam Bathyllus, en vroue van die keiserlike familie het na bewering verhoudings met akteurs gehad. Daar is algemeen aangeneem aktrises is prostitute.

’n Man wat die passiewe rol in anale seks geniet het of daarvan gehou het om orale seks te gee (dikwels beskryf as ’n "cinaedus") kon ook as ’n "infamis" geëtiketteer word, maar as hy ’n burger was, kon hy sy regstatus behou.

Volgens argeologiese vondste, veral in Pompeii en Herculaneum, en letterkundige bronne was daar skynbaar privaat "seksklubs" in sommige Romeinse huise ("domūs"). Die meeste Romeine het in woonstelle ("insulae") gewoon; die "domūs" was ’n groot, onafhanklike woning wat deur ’n taamlike ryk familie besit is en het in Rome ’n groot deel gevorm van die familie se sosiale identiteit. ’n Paar van hierdie huisies het kamers gehad wat met pornografie versier was, nie veel anders as dié wat in bordele ontdek is nie. In sommige gevalle het dié kamers ’n aparte buitedeur gehad vir gaste, wat normaalweg die huis deur die hoofdeur sou binnekom en deur die atrium sou loop waar fatsoenlike voorwerpe uitgestal is.

Sommige meen hierdie kamers is so versier dat dit die atmosfeer van ’n bordeel gehad het en is gebruik vir eksklusiewe sekspartytjies, soos die een wat die historikus Valerius Maximus beskryf (dit het in 52 v.C. plaasgevind met ’n konsul en volksverteenwoordigers as gaste):
"Net so berug is die partytjie wat vir Metellus Scipio gereël is terwyl hy konsul was en vir die volksverteenwoordigers – deur Gemellus, hul boodskapper. Hy was ’n vrygebore man, maar weens sy besigheid wat misluk het, moes hy noodgedwonge die rol van ’n dienskneg speel. Die gemeenskap het gebloos toe hy ’n hoerhuis in sy eie huis oopmaak en koppelaar speel vir Mucia en Flavia, die een noemenswaardig vanweë haar pa en die ander vanweë haar man, asook vir die aristokratiese seun Saturninus. Liggame in skaamtelose oorgawe, gereed om te kom vir ’n spel van dronk seks! ’n Banket nie tot eer van ’n konsul en volksverteenwoordigers nie, maar as ’n aanklag teen hulle!"
Die bestaan van seksklubs kon die agtergrond gevorm het van laatrepublikeinse politieke smeerveldtogte teen openbare figure wie se partytjiegaste prostitute ingesluit het en van die berugte keiserlike hoerhuis wat Caligula op die Palatyn gestig het en waar hy getroude vroue en vrygebore jeugdiges geprostitueer het.

Sowat 90 seksposisies in die antieke wêreld is aangeteken. Beide Romeinse erotiese kuns en Latynse letterkunde (veral bekend is ’n deel uit Ovidius se "Liefdeskuns") beeld verskeie seksvorme ("concubitus varii") en seksposisies ("figurae veneris") uit. Die Latynse terme kom van Ovidius, uit sy beskrywing van die mees aristokratiese huishoudings wat erotiese skilderye as deel van hul kunsversamelings uitstal. Volgens Suetonius het Tiberius ’n groot versameling sekshandboeke en erotiese kuns gehad, insluitende ’n skildery van die mitologiese jagter Atalanta wat vir Meleager orale seks gee, ’n werk wat die keiser gereken het meer as ’n miljoen sestersies (’n Romeinse muntstuk) werd was.

Seksuele afwisseling het Romeine gefassineer. Daar is geglo astrologie beïnvloed ’n mens se voorkeure en bedrywighede: Mense wat gebore is toe die son, maan en planete in sekere sterretekens was (Steenbok, Waterdraer, Bul of Kreef) was veronderstel om geneig te wees tot geheime onsedelikheid of "onnatuurlike" vorme van seks, of om ’n "pathicus" te wees (iemand wat van die passiewe rol in homoseksuele seks hou).

Lucretius het gemeen elke seksdaad het ’n ander doel. Prostitute gebruik sekere bewegings om hul kliënte te bevredig en swangerskap te voorkom. Vroue wat swanger wil raak, word afgeraai om te woes te beweeg tydens seks, want sulke bewegings "stamp die ploegskaar uit die voor en laat die saad op die verkeerde plek beland". Lucretius beveel die "hondjiestyl" aan vir paartjies wat swanger wil raak, want dit stem ooreen met die natuurlike seks van diere.

Die basiese onwelvoeglike woord vir ’n man wat met ’n vrou seks het, was "futuo", "ek naai". Hoewel dit nie in fatsoenlike letterkunde voorkom nie, was dit nie noodwendig beledigend of aggressief nie; dit is gebruik vir transaksies tussen ’n prostituut en haar kliënte en in liefdevolle of passievolle situasies om intimiteit aan te wakker. Uit ’n toneelstuk deur Plautus blyk dit die aanleer van ’n erotiese woordeskat was dalk deel van ’n vrou se voorbereiding op seksualiteit in die huwelik: ’n Maagd verduidelik sy het nog nie die woorde geleer wat geskik is vir ’n huweliksnag nie. Die formidabele aristokratiese vrou Fulvia het ’n uitdaging aan Augustus gestel: "Aut futue aut pugnemus" (letterlik: "Naai my of laat ons veg"). Augustus het verkies om te veg. In graffiti in Pompeii is die woord deur mans en vroue gebruik om hul vaardigheid, bevrediging of beskikbaarheid te verklaar.

Thomas Habinek meen "Ovidius het die kategorie heteroseksuele man uitgedink", want selfdegeslagseks was heel normaal vir ’n Romeinse man. Ovidius het die Romeinse tradisie van pederastie verwerp en gesê hy put meer plesier daaruit om seks met ’n vrou te hê. Seksuele plesier moet wedersyds wees, het hy gesê, en hy het mans aangeraai om nie die seksdaad te voltooi sonder dat die vrou ’n orgasme bereik nie. In een paragraaf beveel hy skynbaar ’n gesamentlike orgasme aan:
"Maar moenie jou dame in die steek laat deur groter seile in te span nie, en moenie dat sy jou voorspring nie; jaag saam na die eindstreep: Dit is wanneer plesier volkome is, wanneer man en vrou daar lê, ewe verslaan."
"Perdry" was ’n algemene metafoor vir die seksdaad, veral wanneer die vrou bo was. Die "mulier equitans" ("vrou wat perdry") kom nie op Griekse geverfde potte voor nie, maar is gewild in Romeinse kuns. Ovidius beveel dit vir die klein vroutjie aan, omdat ’n lang vrou nie sal wil lyk asof sy bo die man uittroon nie. Dit was blykbaar ’n gunsteling van die mitologiese paartjie Hector en Andromache, al was sy legendaries lank, en is grappenderwys "die Hector-perd" genoem. Een reliëf uit Romeinse Gallië wat die "mulier equitans" uitbeeld, sinspeel op die metafoor deur ’n galoppende perd in ’n raampie op die agtergrond te wys (sien eerste foto onder).

in Kuns wat die "mulier equitans" uitbeeld, sit die vrou gewoonlik so dat die kyker haar hele liggaam kan sien, dikwels met haar onthaarde geslagsdele beklemtoon. Die betekenis van dié posisie verskil van skrywer tot skrywer. Kenneth Dover het gedink dit toon die relatiewe seksuele bevryding van die Romeinse vrou. Uit die vrou se oogpunt kon dit aan haar ’n groter onafhanklikheid gegee het wat beweging betref en haar plesier verhoog het. Paul Veyne het egter geglo dit beteken die vrou moes die werk doen en die man dien, terwyl hy daar lê en sonder inspanning bevredig word. Die posisie was dalk ’n gunsteling in kuns omdat die manlike én vroulike kyker daarvan gehou het: Dit het mans ’n onbelemmerde uitsig op die vrou se liggaam gegee, soos Ovidius voorgestel het, asook van die penis in die vagina; vroue het gehou van die visueel dominante vrou wat die aktiewe rol speel.

’n Perdrymetafoor is ook gebruik vir die "cinaedus" wat bo "ry" in anale seks tussen mans, en minstens een keer vir lesbiërs wat "beurte maak om perd te ry en te beweeg met die maan as getuie".

Die Latynse woord vir "anaal penetreer" is "pedicare". Die persoon wat gepenetreer is, was gewoonlik manlik, maar nie altyd nie. "Pedicare" is ’n lelike woord wat ook in ’n dreigement gebruik kan word, soos Catullus in "Carmen" 16, of in die algemeen soos in "fok jou". Die herkoms van die woord is onseker, maar sommige glo dit is afgelei van die Griekse "paidika", wat te doen het met pederastie. Die basiese woord vir "anus" was "culus". Algemene metafore was "ficus" ("vy") en "anus" ("ring"), wat as ’n fatsoenlike term beskou en algemeen in mediese geskrifte gebruik is.

Mans wat die passiewe rol gespeel het, het dit "soos ’n vrou gevat", maar wanneer ’n vrou anaal gepenetreer is, het sy "die seun se rol gespeel". Martialis glo anale seks is beter met seuns as met vroue; toe sy vrou sê sy laat hom anale seks toe sodat hy getrou aan haar kan bly, tart hy haar met die minderwaardigheid van haar anus in vergelyking met dié van ’n seun.

Die "figura veneris", die posisie waarin die vrou vooroor buk om haar sitvlak te lig en wat "die leeuwyfie" genoem is, kon gewees het vir anale penetrasie, want seuns in Griekse kuns het dieselfde posisie ingeneem. Met ’n vrou is dit egter moeilik om in kuns te onderskei van "a tergo" (hondjiestyl). "Culibonia" ("goeie anus") was ’n grappige term vir ’n prostituut met dié spesialiteit. Een rede dat vroulike prostitute dit verkies het, was waarskynlik om swangerskap te vermy, want volgens letterkundige bronne is seuns daarvoor verkies.

"Os impurum" ("vuil mond" of "onreine mond") was ’n skelnaam vir mense wat orale seks verskaf het. "Orale slegtheid" was ’n gunstelingskelnaam vir Catullus, Horatius en Martialis. Om iemand daarvan te beskuldig dat hy of sy ’n "os impurum" het, was die grootste belediging.
Dit was tradisie in obsene komedies dat orale seks ’n slegte asem veroorsaak wat byna toksies is. "Hoere van die agterstrate" is besmet deur die orale seks wat hulle gegee het; die feit dat die penis ook gebruik word om te urineer, het gemaak dat orale seks buitengewoon afstootlik was vir Catullus, wat gepraat het van "die vuil spoeg van ’n bepiste hoer". Martialis spot dat ’n goeie parfuum in vissous ("garum") verander wanneer dit geruik word deur ’n man wie se asem na orale seks ruik. In nog ’n epigram van Martialis blaas ’n "fellator" op ’n warm koek om dit af te koel en verander dit in ontlasting.

Weens die stigma wat gekleef het aan die verskaffing van fisieke plesier, is ’n man wat aan ’n vrou orale seks gegee het, dikwels bespot. Cunnilingus word in Romeinse kuns bloot as ’n wederkerige handeling uitgebeeld, wanneer die vrou haar man orale seks gee in ’n vorm van die 69-posisie. In ’n muurskildering uit Pompeii (op die foto regs) word ’n unieke omruiling van rolle uitgebeeld: Die vrou wat cunnilingus kry, is lank, goed gebou en kaal, terwyl die man klein en ten volle geklee is. Hy is vooroor gebuig en het ’n angstige uitdrukking op sy gesig. Die situasie is so buitengewoon dat dit waarskynlik bedoel was om humoristies te wees.

Daar is bewyse dat vroue manlike prostitute kon huur om cunnilingus te verskaf. Graffiti in Pompeii adverteer die pryse wat manlike prostitute vir cunnilingus gevra het: min of meer dieselfde as vir ’n fellatio deur ’n vroulike prostituut; die graffiti kon egter ook net bedoel gewees het as ’n belediging vir die mans wie se name genoem is. Een graffito is dalk bedoel as ’n politieke smeerveldtog: "Stem vir Isidore as "aedile"; hy lek poes die lekkerste!"

Die Latynse werkwoord "fellare" is gewoonlik gebruik vir ’n vrou wat aan ’n man orale seks gee. Om ’n man daarvan te beskuldig dat hy ’n ander man "fellare", was waarskynlik die grootste belediging. Dit was ook iets wat ’n mens sou gevra het van ’n "infamis" en nie iets wat ’n man in ’n fatsoenlike huishouding van sy vrou sou verwag nie. Fellatio is beskou as ’n ietwat bespotlike voorkeur van ouer mans wat gesukkel het om ’n ereksie te behou, maar volgens graffiti is die dienste van ’n goeie "fellatrix" met geesdrif verwelkom. Fellatio was in Romeinse kuns ’n redelik algemene onderwerp.

"Irrumatio" was ’n gedwonge vorm van fellatio, feitlik altyd teenoor ’n ander man. Om iemand te dwing om orale seks op jou toe te pas is beskou as ’n bewys van jou viriliteit, iets om oor te spog, soos aangedui in die "Priapeia" en die gedigte van Catullus en Martialis. Dit was ook ’n dreigement van straf, veral vir owerspelers. Martialis raai ’n man aan wat reeds die ore en neus van sy vrou se minnaar afgesny het, om die vernedering af te handel deur die owerspeler se mond met orale verkragting te bevuil.

Groepseks kom voor in letterkunde, graffiti en kuns. Suetonius vertel dat keiser Tiberius daarvan gehou het om na groepseks te kyk, en beskryf "kettings" wat deur seuns en meisies gevorm is:
"In sy vakansiehuis op Capri het hy ’n slaapkamer gehad wat die teater vir sy geheime losbandigheid was. Daar het hy van oral oor groepe manlike en vroulike prostitute vergader, asook uitvinders van verregaande koppulasies (wat hy "spintriae" genoem het); ineengestrengel het hulle ’n driedubbele ketting ("triplici serie connexi") gevorm en hulself voor hom geprostitueer om sy kwynende begeerte te laat opvlam."
In die meeste tonele van seks tussen drie mense word twee mans uitgebeeld wat ’n vrou penetreer. ’n Medalje uit Romeinse Gallië beeld twee mans uit wat op ’n bed lê, een links en een regs, met hul bene uitgestrek onder ’n vrou tussen hulle. Op ’n ander een word ’n vrou gewys wat op ’n man "perdry" terwyl hy agteroor lê en ’n man agter haar haar bene oopmaak om haar te penetreer. ’n Variasie wat veel minder voorkom, is een man wat ’n vrou van agter penetreer terwyl hy self anale seks van ’n man agter hom ontvang, ’n scenario wat gevind word in Catullus, "Carmen" 56, sowel as in kuns. Catullus maak dit duidelik dat hierdie posisie humoristies was, moontlik omdat die man in die middel ’n "cinaedus" kon wees, ’n man wat graag die ontvanger van anale seks was, maar ook beskou is as aanloklik vir vroue.

Seks tussen vier mense word ook in Romeinse kuns aangetref, veral tussen twee mans en twee vroue en soms in selfdegeslagparings. Een voorbeeld van so ’n sekssituasie uit Pompeii demonstreer wat die Romeine as die superieure rol beskou het. ’n Vrou heel regs kniel langs ’n bed om aan ’n ander vrou, wat daarop lê, cunnilingus te gee; dié vrou gee weer orale seks aan ’n man wat oor haar kniel. Dié man word anaal gepenetreer deur ’n vierde persoon, wat as die "veroweraar" voorgestel word: Hy kry bevrediging sonder om dit aan iemand anders te gee, en hy kyk reguit vorentoe met ’n triomfantelike waai van die hand.

’n Latynse epigram deur die Gallies-Romeinse digter Ausonius (4de eeu n.C.) is ’n raaisel wat staatmaak op kennis van die konfigurasies in groepseks:

"Drie mans is saam in die bed: twee gee ongeoorloofde seks ("stuprum") en twee ontvang ongeoorloofde seks.""Is daar dan nie vier mans nie?""Nee, die mans aan die buitekant tel elk as ’n enkele oortreding, maar die een in die middel gee en ontvang ongeoorloofde seks."

Romeinse bronne gee min aandag aan masturbasie. Martialis noem dit ’n paar keer in sy gedigte, maar beskou dit as ’n minderwaardige vorm van seksuele bevrediging wat deur slawe toegepas word. Hy erken egter dat hy self masturbeer wanneer ’n mooi slaweseun te duur is: "My hand het my bevredig as ’n plaasvervanger vir Ganimedes".

Masturbasie was lank, maar nie dikwels nie, ’n tema in Latynse satire; in een van die min oorblywende geskrifte van Lucilius, Rome se vroegste satiris, word gespot met ’n verpersoonlikte penis, Mutto, wie se meisie, Laeva ("Linkshandige"), sy "trane" afvee. Die Romeine het verkies om met die linkerhand te masturbeer. ’n Graffito in Pompeii lui: "Wanneer my bekommernisse my liggaam knel, stel ek my opgekropte vloeistof met my linkerhand vry."

Die oorsprong van die Latynse werkwoord "masturbari" is onseker. Daar is al gereken dit is ’n samestelling van "turbare", "oprui", en "mas", "manlik", in ’n unieke gebruik vir "penis". Een tradisionele siening is dat dit kom van "man(u)-", "hand-," en ’n veranderde vorm van "stuprare", "om te besoedel, om ’n seksuele onreg te pleeg teenoor". Calvert Watkins meen dit is afgelei van ’n Proto-Indo-Europese stam wat beteken "murg, brein", omdat antieke mediese skrywers gedink het semen kom van die brein af deur die bene; as dit reg is, kon die woord "turbare" steeds ’n invloed gehad het op die vorming van die woord in Latyn.

Die mitologiese tradisie is vol seksdade tussen mens en dier, veral tussen sterflike vroue en gode wat as diere vermom is. Bestialiteit is veral ’n eienskap van seks met Jupiter (Gieks: Zeus), wat Leda as ’n swaan en Europa as ’n bul nader. Die Minotourus word gebore toe Pasiphaë so aangetrokke tot ’n bul voel dat sy haar as ’n koei vermom om met hom te paar. Saters, bekend vir hul seksuele vraatsug, word dikwels met dierlike eienskappe uitgebeeld.

Kamma-bestialiteit is aangeteken as ’n vorm van seksuele rolspel in antieke Rome. Nero het glo ’n vorm van vasbinding met manlike én vroulike seksmaats geniet waarin hy diervelle aangetrek en hul geslagsdele aangeval het, nes veroordeelde gevangenes vasgebind en in die arena deur wilde diere aangeval is. Die historikus Dio vertel hoe ’n prostituut haar as ’n luiperd voorgedoen het vir die bevrediging van ’n senator. Die akteur Bathyllus was bekend daarvoor dat hy ’n erotiese dans uitgevoer het geklee as Leda wat seks het met die swaan. Bestialiteit is ook ’n tema van Apuleius se roman "Metamorphoses" (of "Die Goue Donkie"), waarin die protagonis, wat in ’n donkie verander is, begeer word deur ’n ryk vrou, nes Pasiphaë die bul begeer het.

Daar is aanduidings dat gewelddadige seksdade soos dit in mitologiese scenarios uitgebeeld is, in die arena nageboots is as straf vir gevangenes. Die digter Martialis loof ’n toneel vir sy getrouheid aan die mite oor Pasiphaë. Die manier waarop ’n seksdaad tussen ’n vrou en ’n bul nageboots sou word, is ’n kwessie van spekulasie; as "Pasiphaë" ’n veroordeelde misdadiger was wat gemartel en doodgemaak moes word, sou die bul opgewek gewees het deur "die vaginale afskeiding van ’n koei op hitte" aan die persoon te smeer. In Apuleius se roman moet ’n vroulike gevangene wat tot "ad bestias" gevonnis is, in die arena verskyn vir seks met die protagonis in sy dierlike vorm.

In sy hoofstuk oor antropologie en menslike fisiologie in die ensiklopedie "Natuurgeskiedenis" sê Plinius "daar is selfs diegene wat van albei geslagte gebore word en wat ons hermafrodiete noem, voorheen "androgyni"" ("andr-", "man," en "gyn-", "vrou," uit Grieks). Die Sisiliaanse historikus Diodorus (laat 1ste eeu v.C.) het geskryf "daar is sommige wat sê die geboorte van sulke wesens is wonderwerke en omdat dit selde gebeur, kondig hulle die toekoms aan, soms ten goede en soms ten kwade". Isidorus van Sevilla (c. 560–636) beskryf hermafrodiete onrealisties as "mense wat die regterbors van ’n man en die linkerbors van ’n vrou het, en ná seks kan hulle kinders verwek én baar".

In die moderne wêreld het die woord "hermafrodiet" ’n negatiewe term geword vir mense wat met eienskappe van albei geslagte gebore word; in die oudheid was die liggaam van die sogenaamde hermafrodiet ’n belangrike bron van vrae oor geslagsidentiteit. Die hermafrodiet verteenwoordig ’n "oortreding van die sosiale grense, veral dié wat verband hou met die alledaagse lewe as mans en vroue". In tradisionele Romeinse godsdiens het die geboorte van ’n hermafrodiet gedui op ’n ontwrigting van die "pax deorum", Rome se verdrag met die gode. Livius beskryf ’n voorval in oorlogstyd toe die ontdekking van ’n vierjarige hermafrodiet gelei het tot ’n uitgebreide reeks "regstellings": Die kind is in ’n kis toegemaak en in die see verdrink. Dit is gevolg deur nog rituele. ’n Hermafrodiet wat in 133 v.C. ontdek is, is in die plaaslike rivier verdrink. Dit lyk of die oorgee van die hermafrodiet aan die waterelement die voorgeskrewe manier was om dit wat as ’n oortreding van die natuurlike orde beskou is, te herstel.

Plinius meen hoewel hermafrodiete eens as voorbodes beskou is, was hulle in sy tyd voorwerpe van genot; hulle was onder die menslike vreemdhede wat die rykes sou kon aanskaf op die "monstermark" in Rome, soos beskryf deur Plutarchus.

In die mitologie was Hermafroditos (Hermaphroditus vir die Romeine) die pragtige seun van Hermes (Mercurius) en Afrodite (Venus). Ovidius het ’n invloedryke verhaal geskryf oor hoe Hermafroditos androgeen geword het. Terwyl die jong man aan die vooraand van volwassenheid gestaan het, het hy die liefde verwerp, nes Narsissus gedoen het, en ook langs ’n poel water. Dit is waar die waternimf Salmacis hom gesien en begeer het. Hy het haar verwerp en sy het gemaak of sy weggaan. Toe hy dink hy is alleen, het Hermafroditos uitgetrek om in haar water te bad. Sy het haarself op hom gewerp en gebid dat hulle nooit weer geskei word nie. Die gode het haar versoek toegestaan en daarna het Hermafroditos se liggaam beide manlike en vroulike eienskappe gehad. Ná die voorval het mans wat uit Salmacis se poel gedrink het, "sag geword met die eienskappe van ’n "impudicitia" (die passiewe maat in man-tot-manseks)", volgens die leksikograaf Festus.
Die mite van Hylas, die jong minnaar van Hercules wat deur waternimfe ontvoer is, vertel saam met dié van Hermafroditos en Narsissus van die gevare wat mooi jong mans in die gesig staar terwyl hulle op die drumpel van volwassenheid staan, met verskillende uiteindes.

Uitbeeldings van Hermafroditos was gewild onder die Romeine. Die dramatiese uitbeeldings het mense dikwels twee keer laat kyk of die tema van seksuele frustrasie uitgebeeld. Hermafroditos was dikwels in die geselskap van ’n sater, ’n figuur met dierlike seksualiteit wat daarvoor bekend was dat hulle dikwels met niksvermoedende of slapende slagoffers teen hul sin seks gehad het; die sater in tonele saam met Hermafroditos het gewoonlik ’n uitdrukking van verbasing of weersin op sy gesig, vir humoristiese effek. In ’n paar werke is Hermafroditos sterk genoeg om die sater af te weer, maar in ander lyk hy gewillig om seks te hê, selfs al stel die sater nie meer belang nie.

Macrobius beskryf ’n manlike vorm van "Venus" (Afrodite) wat op Siprus aanbid is; sy het ’n baard en manlike geslagsdele gehad, maar vroueklere gedra. Die godheid se manlike aanbidders het vroueklere gedra en die vroue mansklere. Die Latynse digter Laevius het geskryf oor die aanbidding van die "vertroetelende Venus", vroulik óf manlik. Die figuur is soms "Afroditos" genoem. In verskeie voorbeelde van Griekse en Romeinse beeldhouwerk wat bewaar gebly het, word sy uitgebeeld met haar rok voor opgelig om haar manlike eienskappe te vertoon, ’n houding wat tradisioneel die nodige towerkrag gehad het om die bose af te weer.

In 55 v.C. het Pompeius sy teaterkompeks geopen wat aan Venus Victrix ("Venus die Veroweraar") opgedra was. Dit het tot in die laat oudheid as verhoog gedien vir uitvoerende kunste, letterkunde, landskapontwerp, visuele kuns en argitektuur. Die teater was in baie opsigte ’n permanente monument vir Pompeius se militêre oorwinnings ses jaar tevore. Onder die uitstallings was galerye met portrette van vroulike skrywers en van hoëklasprostitute. In die algemeen is intellektualiteit en kultuur as vroulik en Hellenisties uitgebeeld, terwyl oorlog en politiek manlik en Romeins was.

Standbeelde het 14 verowerde nasies verpersoonlik as vroue in etniese drag. Ander monumente reg deur die Romeinse Ryk, insluitende die Sebasteion by Afrodisias en die altaar van die Tempel van die Drie Galliës by Lugdunum (die moderne Lyon, Frankryk), sowel as verskeie muntstukke, het verowerde gebiede en volke as vroue voorgestel: Die Romeinse militêre mag het "vervroulikte" nasies oorgeneem.

Hoewel die figure uit Pompeius se teater nie bewaar gebly het nie, het reliëfpanele van Afrodisias tonele ingesluit soos ’n naakte Claudius wat Britannia, met ’n ontblote regterbors, tot oorgawe dwing en Nero wat ’n dooie Armenia wegsleep, ’n komposisie wat die verowering van die Amasones se Penthesilea deur Achilles voorstel. ’n Reeks muntstukke wat besonder goed gedokumenteer is, beeld "Iudaea Capta" uit, ’n vroulike verpersoonliking van die verowerde Judea as ’n gevangene. Die munte is uitgereik ná die vernietiging van die Joodse Tempel in 70 n.C.

Seksuele oorwinning is ’n metafoor wat die Romeine dikwels vir imperialisme gebruik het, maar nie noodwendig vir Romeinse oorheersing nie. Horatius het dit uitstekend gestel toe hy gesê het die verowerde Griekeland het die Romeine verower. Die beeld van die Romeinse kultuur wat van binne gekoloniseer is deur ’n beskawing wat hulle verower het maar intellektueel en asteties as hul meerdere beskou het, kan uitgedruk word deur mites waarin ’n man ’n vrou verkrag, ontvoer of tot slaaf maak maar dan op haar verlief raak, soos uitgebeeld in die kunswerk "Achilles en Briseis".





</doc>
<doc id="120102" url="https://af.wikipedia.org/wiki?curid=120102" title="Seepunt-kontaksone">
Seepunt-kontaksone

Die Seepunt-kontaksone is 'n belangrike geologiese terrein. Dit toon hoe granietmagma in die ouer donkerder gemetamorfoseerde lae van die sliksteen (spikkelhoringfels) van die Malmesbury-groep (560 miljoen jaar oud) sowat 540 miljoen jaar gelede binnegesypel het. Die warmte van die magma was so hoog dat al die ander kliplae soepel en loperig geword het en vermeng het. Hoewel hierdie vermenging aanvanklik baie diep onder die aardkors plaasgevind het, het langdurige erosie veral deur die getywerking die graniet uiteindelik blootgelê, wat 'n vloergesteente gevorm het waarop die veel jonger (510 miljoen jaar oud) sedimentêre rots van die Tafelberg-groep 'n afsetting gevorm het.

Hierdie verskynsel by Seepunt, Kaapstad het baie bygedra tot die geoloë se basiese begrip van die verhouding tussen sedimentêre en stollingsgesteentes. Dus het dit 'n belangrike rol gespeel in die ontwikkeling van die geologie as wetenskap. Hierdie kontakpunt is die eerste keer in 1818 deur Clarke Abel beskryf. Ook Charles Darwin het dit in 1836 tydens sy reis op die "HMS Beagle" besoek.

Hierdie unieke plek lê by die mees westelike punt van die kusweg in Seepunt, by die parkeerterrein langs die promenade, amper dwarsoor die President Hotel. In 1953 is dit tot 'n natuurmonument verklaar.



</doc>
<doc id="120103" url="https://af.wikipedia.org/wiki?curid=120103" title="AKG Acoustics">
AKG Acoustics

AKG Acoustics is 'n Oostenrykse vervaardiger van mikrofone en koptelefone vir professionele gebruikers (toneel- en ateljeetegnologie) en tuisgebruik.

Die onderneming is in 1947 onder die naam "Akustische und Kino-Geräte Gesellschaft m.b.H." deur Ernst Pless en Rudolf Görike in Wene gevestig en het hom aanvanklik op die vervaardiging van filmprojektors, luidsprekers, klankvertragingstoestelle en mikrofone toegespits. Reeds enkele maande ná AKG se stigting het sy mikrofone uit die AKG Dyn-reeks, wat destyds deur net vyf medewerkers handvervaardig is, gewild geraak by radiostasies, teaters en jazzklubs. Dié historiese mikrofone is tans, onder meer vanweë hul estetiese ontwerp, gesogte versamelaarstukke.

In 1949 het AKG sy eerste koptelefoon bekendgestel, en in die vroeë 1950's het die jong onderneming 'n deurbraak behaal met produkte soos die wêreld se eerste dinamiese sangmikrofoon wat met plastiekmembraantegnologie vervaardig is, die eerste grootmembraan-kondensmikrofoon en die eerste dinamiese mikrofoon met afstandbediening. Een van AKG se eerste klante vir die befaamde C 12-mikrofoon was die Britse uitsaaier BBC. Weens sy buitengewone bydrae tot die Oostenrykse ekonomie is aan AKG in 1963 die reg verleen om die Oostenrykse staatswapen te voer.

In die 1970's het Pless sy aandeel aan die Nederlandse tegnologiereus Philips verkoop wat dit op sy beurt in die 1980's aan 'n houermaatskappy in besit van die nyweraar Josef Taus verkoop het. In dié tydperk was AKG die Oostenrykse verspreider van gesiene hoëtrou-handelsmerke soos Marantz en Revox. Binne die bestek van die Austromir-navorsingsprojek is AKG-produkte in 1991 in die ruimtevaart gebruik. Die Oostenrykse ruimtevaarder Franz Viehböck was by die Audimir-eksperiment betrokke waartydens navorsing oor klankgebaseerde oriëntasievermoë in die Russiese ruimtestasie Mir gedoen is.

Weens sy beleid van aggressiewe uitbreiding en die oprigting van 'n nuwe hoofkwartier in Wene het AKG vervolgens in finansiële moeilikhede beland. Baie medewerkers is afgedank, en net vanweë die belangstelling van Sidney Harman, die stigter van die Amerikaanse Harman-groep, kon bankrotskap op die laaste oomblik afgewend word. In 1993 is AKG Acoustics deur Harman International Industries vir 'n simboliese bedrag van 1 Oostenrykse sjieling oorgeneem.

AKG-produkte is tradisioneel in Oostenryk vervaardig. Weens laer produksiekoste in die buiteland is die vervaardiging van meer gesofistikeerde produkte intussen na Slowakye en dié van intreevlakprodukte na China uitgeplaas. In September 2016 het Harman as moedermaatskappy aangekondig dat die laaste AKG-aanlegte in Oostenryk - waaronder 'n fabriek in Wene se Laxenburgerstraße met omstreeks 130 medewerkers - teen die middel van 2017 gesluit sou word. AKG se Weense filiaal met 170 medewerkers sou hom op navorsing en ontwikkeling, bemarking, verkoop en die vervaardiging van premium-produkte toespits. Vir Samsung Electronics, die huidige moedermaatskappy van Harman International Industries, se premium-tabletrekenaar Galaxy Tab S-reeks verskaf AKG vier stereoluidsprekers.

Met die oorname van Harman deur Samsung Electronics is die hoofkwartier van AKG in 2017 na Northridge, Los Angeles verskuif. AKG se vervaardigingsaanleg in die Weense stadsdeel Liesing met 131 werknemers is reeds in 2016 gesluit. 22 voormalige personeellede het op 1 Julie 2017 hul eie onderneming gestig, "Austrian Audio".


</doc>
<doc id="120106" url="https://af.wikipedia.org/wiki?curid=120106" title="Lys van minerale">
Lys van minerale

Hier volg 'n lys van tans beskrewe minerale:


</doc>
<doc id="120108" url="https://af.wikipedia.org/wiki?curid=120108" title="Lieze Stassen">
Lieze Stassen

Lieze Stassen is 'n Suid-Afrikaanse sangeres wat op 2 Mei 1963 in Nababeep, Suid-Afrika gebore is. Na 'n afwesigheid van amper 'n dekade sedert 2003 het sy weer besluit om die verhoog te betree.

Nadat sy in 1981 by die Worcester Gimnasium ge-matrikuleer het, studeer sy by die "Babs Laker's Academy of Dramatic Art (ADK)". Opnames vir haar solo debuutalbum begin in Januarie 1996 en in 1997 wen sy 'n SAMA-prys vir vir die beste Afrikaanse kontemporêre album vir "Thula". 

In 2003 sterf haar seun Alexander (17) in 'n motorfietsongeluk. Sy was gebroke en het gesweer sy sal nooit weer sing of selfs aan 'n musiekinstrument raak nie. In 2011 verhuis sy na 'n perdeplaas waar sy 'n geestelike ommekeer ondergaan en besluit om te begin werk aan 'n nuwe geestelike album, "My hart is jou gebed". Hierdie album word in 2013 vrygestel.




</doc>
<doc id="120110" url="https://af.wikipedia.org/wiki?curid=120110" title="Deon du Plessis">
Deon du Plessis

Ds. Gideon (Deon) du Plessis (8 Junie 1932 – 19 Augustus 2015) was predikant in vier gemeentes van die Gereformeerde Kerk, drie aan die Wes-Rand en een aan die Oos-Rand van Gauteng.

Du Plessis het die grade B.A. en Th.B. op Potchefstroom verwerf en is daarna in 1958 in sy eerste gemeente, Roodepoort, bevestig, sowat ’n jaar nadat die gemeente van Florida afgestig het. In 1966 het hy ’n beroep na Germiston aangeneem en daar gebly tot in 1973 toe hy die eerste leraar word van die Gereformeerde kerk Witpoortjie, wat op 8 Oktober in die vorige jaar van Roodepoort afgestig het. In 1981 het hy ’n beroep aangeneem na Wilropark, wat in daardie jaar van Witpoortjie afgestig het. Daar sou hy bly tot hy sy emeritaat in 1997 aanvaar het.

Dr. Jan Venter skryf in ’n huldeblyk aan ds. Du Plessis in "Die Kerkblad" van November 2015: "Ds. Deon was ’n geliefde en gewaardeerde kollega. Hy het altyd groot erns met sy herderlike werk gemaak. Sy huisbesoek het hy getrou gedoen. Sy standpunt hieroor was duidelik: Hoe kan predikante wat nie huisbesoek doen nie, hulle lidmate ken? En hoe kan hulle die Skrif dan prakties toepas op die lewe van die lidmate?

"Sy prediking was suiwer Skrifprediking en deur en deur Christusprediking! In meerdere vergaderings het hy kosbare insette gelewer. In Klassis Wesrand (vroeër Klassis Krugersdorp) was hy ’n beminde en gerespekteerde predikant. In later jare was hy ’n 'vaderfiguur' wat baie goeie praktiese raad vir jong dominees kon gee."

In die laaste jare van sy lewe het sy gesondheid geleidelik agteruitgegaan. Sy vrou, Itje, het hom eers tuis versorg, maar eindelik moes hy in ’n versorgingseenheid opgeneem word. Ná ’n twee jaar lange lyding is hy in Augustus 2015 oorlede. Itje was 'n nooi Dijstra, suster van ds. Hessel Dijkstra.



</doc>
<doc id="120112" url="https://af.wikipedia.org/wiki?curid=120112" title="Hubert von Goisern">
Hubert von Goisern

Hubert von Goisern (eintlik Hubert Achleitner - die kunstenaarsnaam sinspeel op sy geboorteplek; * 17 November 1952 in Bad Goisern am Hallstättersee, deelstaat Opper-Oostenryk) is 'n Oostenrykse sanger, liedjieskrywer en wêreldmusikant wat internasionale bekendheid verwerf het met sy mengsel van rockmusiek en elemente van tradisionele Alpynse volksmusiek - 'n musikale genre waarna as Alperock of Nuwe Volksmusiek verwys word. Sy musikale werk is met 'n verskeidenheid nasionale en internasionale musiekpryse bekroon.

Media


</doc>
<doc id="120115" url="https://af.wikipedia.org/wiki?curid=120115" title="Bosluisbytkoors">
Bosluisbytkoors

Bosluisbytkoors (of bosluiskoors) is 'n siekte wat deur die organisme "ricketsia conori" veroorsaak word en deur klein rooibruin bosluise oorgedra word. Die natuurlike gashere van die siekte is klein soogdiere soos jakkalse en hase. In die VSA kom 'n soortgelyke siekte voor nl. die "Rocky Mountain spotted fever".

Die siekte kom in alle soorte bosveld voor waar bosluise voorkom. Dit is dus baie wyer verspreid as malaria. Daar is egter groot geografiese gebiede waar die siektes se voorkoms mekaar oorvleuel.

Die simptome van bosluiskoors en malaria is baie soortgelyk. Bosluiskoors is egter selde dodelik. Sewe dae nadat die persoon deur 'n besmette bosluis gebyt is, begin die simptome van hoofpyn en soms ook 'n rooi uitslag. Daar is gewoonlik 'n tipiese bytwond sigbaar nl. 'n opgehewe, pynlike rooi area op die vel met 'n swart kol in die middel.

Persone wat gereeld aan die siekte blootgestel word ontwikkel dikwels immuniteit daarteen.


</doc>
<doc id="120118" url="https://af.wikipedia.org/wiki?curid=120118" title="Ligte denim (kleur)">
Ligte denim (kleur)

Ligte denim is 'n kleur, 'n ligte skakering van denim.

Volgens verskeie kleurskemas word ligte denim as volg voorgestel:


</doc>
<doc id="120119" url="https://af.wikipedia.org/wiki?curid=120119" title="Seruleumblou">
Seruleumblou

Seruleumblou is 'n kleur, 'n donker skakering van hemelblou.

Volgens verskeie kleurskemas word seruleumblou as volg voorgestel:


</doc>
<doc id="120123" url="https://af.wikipedia.org/wiki?curid=120123" title="Le Mesnil-sous-Jumièges">
Le Mesnil-sous-Jumièges

Le Mesnil-sous-Jumièges is 'n Franse dorp in die département Seine-Maritime (région Normandië), wes van Rouen, met sowat 600 inwoners (2014).

Die dorp is op die regteroewer van die Seinerivier in die meander van Jumièges. 

Die dorp word as "Masnille" vir die eerste keer in 1147 genoem. 



</doc>
<doc id="120125" url="https://af.wikipedia.org/wiki?curid=120125" title="Vloeispaat">
Vloeispaat

Vloeispaat of fluoriet is 'n isometriese mineraal wat hoofsaaklik uit kalsiumfluoried bestaan.

Carlo Antonio Galeani Napione het dit in 1797 fluoriet (van Lat. fluere = vloei) genoem omdat dit as vloeimiddel aangewend is. Die Afrikaanse naam verwys ook hierna.

Die mineraal word dikwels in hidrotermale are aangetref, veral indien hierdie lood of sinkminerale bevat. Graniete, pegmatiete en hoëtemperatuur-are kan dit ook bevat.

Kristalle het dikwels 'n kubiese vorm. Suiwer kalsiumfluoriet is kleurloos, maar onsuiwerhede kan aan die kristalle talle kleure verleen soos geel, blou of groen.

Vloeispaat het 'n kubiese struktuur wat bestaan uit 'n kubiese digpakking van kalsiumione waarvan alle tetraëderholtes met fluorione gevul is. Vloeispaat is die argetipe van hierdie struktuur wat gewoonlik die fluorietstruktuur genoem word en die Strukturbericht-kode C1 het. Daar is party ander minerale en sintetiese stowwe met 'n algemene formule wat hierdie struktuur het, soos uraniniet.

Hierdie struktuur is naverwant aan die diamantstruktuur van C, Si, Ge en die sfalerietstruktuur van Zns, ZnSe ensomeer waarin net die helfte van die tetraëderholtes gevul is.

Daar bestaan ook stowwe met 'n algemene formule wat 'n antifluoriet-struktuur besit. Hier is rolle van die metaal- en niemetaalione omgedraai.

In die C1-struktuur is die metaalioon deur 'n kubus van 8 anione omring terwyl die anione 4 metaalbure het in 'n tetraëdriese rangskikking.


</doc>
<doc id="120131" url="https://af.wikipedia.org/wiki?curid=120131" title="D.F. du Toit-Malherbeprys vir Genealogiese Navorsing">
D.F. du Toit-Malherbeprys vir Genealogiese Navorsing

Die D.F. du Toit-Malherbeprys vir Genealogiese Navorsing is ’n prys deur die Suid-Afrikaanse Akademie vir Wetenskap en Kuns wat driejaarliks toegeken word vir ’n hoogstaande publikasie of reeks van hoogstaande publikasies in Afrikaans op die gebied van genealogie wat voor die begin van die bekroningsjaar verskyn het.

Die prys is in 1976 ingestel met ’n erflating van R3000 uit die boedel van dr. D.F. du Toit-Malherbe. Die prys kan net een maal aan ’n persoon toegeken word.

Die prys staan sedert 2017 bekend as die Hugenote-Vereniging-en-D.F. du Toit-Malherbeprys vir Genealogiese navorsing.




</doc>
<doc id="120136" url="https://af.wikipedia.org/wiki?curid=120136" title="Suurlemoen-lemmetjie (kleur)">
Suurlemoen-lemmetjie (kleur)

Suurlemoen-lemmetjie is 'n fluoreserende chartreuse-kleur wat verwys na 'n kombinasie van suurlemoen- en lemmetjie-vrugteskille.

Volgens verskeie kleurskemas word suurlemoen-lemmetjie as volg voorgestel:



</doc>
<doc id="120137" url="https://af.wikipedia.org/wiki?curid=120137" title="Pistagiogroen">
Pistagiogroen

Die kleur pistagiogroen verteenwoordig die kleur van die binneste vlees van 'n pistagioneut.

Die eerste aangetekende gebruik van pistagiogroen as 'n kleurnaam in Engels was in 1789.

Volgens verskeie kleurskemas word pistagiogroen as volg voorgestel:
Kleurbron: ISCC-NBS Dictionary of Color Names (1955)--Color Sample of Pistachio Green (Color Sample #135).


</doc>
<doc id="120138" url="https://af.wikipedia.org/wiki?curid=120138" title="Komboegroen">
Komboegroen

Die kleur komboegroen is 'n donkergroen kleur. Dit verteenwoordig 'n eetbare kelpplant uit Oos-Afrika.
Volgens verskeie kleurskemas word komboegroen as volg voorgestel:
Bron: Pantone TPX[29]



</doc>
<doc id="120139" url="https://af.wikipedia.org/wiki?curid=120139" title="Driehoek">
Driehoek

'n Driehoek is 'n twee dimensionele figuur wat uit drie sye en drie hoeke bestaan. 'n Kenmerk van die enige driehoek is dat die som van hoeke altyd 180 grade is. 

By 'n reghoekige driehoek is die een hoek altyd 90 grade. Pythagoras se Stelling is 'n wiskundige stelling wat van toepassing is op reghoekige driehoeke. Die stelling lui as volg:

By 'n gelyksydige driehoek is al drie die sye ewe lank en al drie hoeke is altyd 60 grade. Die oppervlakte van so 'n driehoek met kante van lengte formula_1 is gelyk aan formula_2.


</doc>
<doc id="120140" url="https://af.wikipedia.org/wiki?curid=120140" title="Rosetta, Egipte">
Rosetta, Egipte

Rosetta is 'n hawestad aan die Middellandse See in Egipte en is 65 km oos van Alexandrië. Die bekende Rosettasteen is hier gevind.


</doc>
<doc id="120141" url="https://af.wikipedia.org/wiki?curid=120141" title="Seeskilpadgroen">
Seeskilpadgroen

Die kleur seeskilpadgroen is 'n vaal skakering van donkergroen.
Volgens verskeie kleurskemas word seeskilpadgroen as volg voorgestel:


</doc>
<doc id="120142" url="https://af.wikipedia.org/wiki?curid=120142" title="Limeriek (kleur)">
Limeriek (kleur)

Die kleur Limeriek is 'n ligte groen kleur.

Volgens verskeie kleurskemas word Limeriek as volg voorgestel:
Bron: Xona.com



</doc>
<doc id="120143" url="https://af.wikipedia.org/wiki?curid=120143" title="Rym">
Rym

'n Rym is 'n herhaling van soortgelyke klanke (of dieselfde klank) in twee of meer woorde, gewoonlik in die laaste lettergrepe van reëls in gedigte en liedjies. Die woord "rym" is ook 'n "pars pro toto" (" 'n gedeelte wat die geheel verteenwoordig") wat 'n kort gedig beteken, soos 'n rympaar (ook genoem rymende koeplet) of 'n ander kort rymende gedig soos 'n kinderrympie.

Dit lyk of rym gedeeltelik bloot geniet word as 'n herhalende patroon wat aangenaam is om te hoor. Dit dien ook as 'n kragtige geheuehulp wat help om iets te onthou. Die gereëlde gebruik van endrym help om die einde van die reël aan te dui, wat gevolglik die metriese struktuur duideliker maak vir die luisteraar. Soos met ander poëtiese tegnieke, gebruik digters dit vir hul eie doelwitte; William Shakespeare het byvoorbeeld dikwels 'n gepaarde rym gebruik om die einde van 'n toneel in 'n toneelstuk aan te dui.

Die woord "rym "kan op 'n bepaalde of algemene manier gebruik word. Op die spesifieke manier rym twee woorde as hul laaste beklemde vokaal en al die daaropvolgende klanke identies is; twee versreëls in poësie rym as hul laaste sterk posisies vol rymwoorde is. 'n Rym in die eng sin van die woord word ook 'n volmaakte rym genoem. Voorbeelde hiervan is "sterk" en "vlerk", "sight" en "flight", "deign" en "gain", "madness" en "sadness".

Volmaakte rym kan geklassifiseer word volgens die aantal lettergrepe wat in die rym ingesluit is, wat bepaal word deur die plasing van die laaste beklemtoonde lettergreep.

Oor die algemeen kan "algemene rym" verwys na verskillende soorte fonetiese ooreenkomste tussen woorde, en na die gebruik van sulke eenders klinkende woorde en gestruktureerde verse. Rym in hierdie algemene sin word geklassifiseer volgens die graad en aard van die fonetiese eendersheid:

Identiese rym word nie hoog geag in poësie nie, maar is heeltemal aanvaarbaar in byvoorbeeld humoristiese versies.

Hoewel homfone en homoniemande aan die eerste voorwaarde van rym voldoen – dat die beklemtoonde vokale dieselfde is – voldoen hulle nie aan die tweede nie: dat die voorafgaande konsonant verskillend is. Soos hierbo genoem is, in 'n volmaakte rym moet die laaste beklemtoonde klinker en alle daaropvolgende klanke in albei woorde identies wees.

As die klank wat die beklemtoonde klinker voorafgaan ook identies is, word die rym soms beskou as minderwaardig en is per slot van sake nie 'n perfekte rym nie.
 'n Voorbeeld van so 'n "superrym" of "meer as volmaakte rym", is die "identiese rym", waar nie net die klinkers nie, maar ook die begin van die rymende lettergrepe identies is, soos in "gun" en "begun". Ryme in woordspele ("puns") soos "bare" en "bear" is ook identiese rym. Die rym kan selfs verder teruggaan as die laaste beklemtoonde klinker. As dit tot aan die begin van die reël strek, sodat daar twee reëls is wat identies klink, word dit 'n holorym ("For I scream/For ice cream") genoem.

In poësie word dit beskou as "gelykheid", eerder as rym.

Oogryme, sigryme of spelryme verwys na 'n eendersheid in spelling, maar nie in klank nie waar die laaste klanke identies gespel word, maar verskillend uitgespreek word. Voorbeelde in Engelse is "cough", "bough "en "love", "move".

Sommige vroeë geskrewe digkuns bevat hiervan, maar in baie gevalle het die woorde nog gerym in die tydperk toe dit geskryf is, en daaropvolgende veranderinge in uitspraak het daartoe gelei dat die rym nou verlore is.

Gedagterym is 'n soort vervangingsrym soos rymende sleng, maar dit is minder algemeen gekodifiseer en word net "gehoor" wanneer dit deur 'n bepaalde verskonteks geskep word. Byvoorbeeld “this sugar is neat / and tastes so sour.” Wanneer 'n leser of luisteraar aan die woord "sweet" pleks van "sour" dink, het 'n gedagterym plaasgevind.

Ryme kan geklassifiseer word volgens hul plasing in die vers:
'n Rymskema is die patroon van rymende reëls in 'n gedig.

In baie tale, insluitend moderne Europese tale en Arabies, gebruik digters rym en vasgestelde patrone as 'n strukturele element vir bepaalde poëtiese vorme, soos ballades, sonnette en rymende koeplette. Sommige rymskemas het vereenselwig begin word met 'n bepaalde taal, kultuur of tydperk, terwyl ander rymskemas gebruik word oor tale, kulture of tydperke heen. Die gebruik van strukturele rym is nie universeel nie, selfs binne die Europese tradisie. Baie moderne poësie vermy tradisionele rymskemas.

Die vroegste getuienis van rym wat behoue gebly het, is die Chinese Shi Jing (omstreeks 10de eeu VC). Rym word ook soms in die Bybel gebruik. Klassieke Griekse en Latynse poësie het gewoonlik nie gerym nie. Dit is wel gebruik, maar baie selde. Catullus sluit byvoorbeeld gedeeltelike rym in die gedig "Cui dono lepidum novum libellum" in. Die antieke Grieke het rym geken, en 'n vertaler maak melding van ryme in "Die Perdebye" deur Aristophanes.

Volgens party argaïse bronne het Ierse letterkunde rym bekend gestel aan die Vroeë Middeleeuse Europa, maar dit is 'n omstrede kwessie. In die sewende eeu het die Iere die kuns van rymende verse tot 'n hoë vlak van volmaaktheid gevoer. In die sewende eeu is rym ook in die Koraan gebruik. Die Leeuverse is bekend daarvoor dat hulle rym in die letterkunde van die Hoë Middeleeue in die 12de eeu ingebring het.

Rym het deel geword van die Europese digkuns in die Hoë Middeleeue, gedeeltelik onder die invloed van die Arabiese taal in Al Andalus (in moderne Spanje). Digters in die Arabiese taal het rym op groot skaal gebruik in die eerste ontwikkeling van literêre Arabies in die sesde eeu, soos in hul lang, rymende kwasidas.

Aangesien taal oor tyd verander, kan reëls wat in die verlede gerym het nie meer in die hedendaagse taal rym nie, en dit kan selfs nie duidelik wees hoe 'n mens die woorde moet uitspreek sodat hulle rym nie:
Hoewel dit histories geldig is, kan 'n mens vra of jy werklik moet sing "harmonious jine".


</doc>
<doc id="120144" url="https://af.wikipedia.org/wiki?curid=120144" title="Soechoi Su-2">
Soechoi Su-2

Die Soechoi Su-2 was 'n eenmotorige verkenningsvliegtuig en ligte bomwerper wat deur die Russiese Lugmag gebruik is tydens die Tweede Wêreldoorlog. Die vliegtuig het sy nooiensvlug voltooi in Augustus 1937.



</doc>
<doc id="120145" url="https://af.wikipedia.org/wiki?curid=120145" title="Nakajima B6N">
Nakajima B6N

Die Nakajima B6N was 'n eenmotorige bomwerper wat ook torpedo's kon dra en deur die Japannese Vlootlugmag gebruik is tydens die Tweede Wêreldoorlog. Die vliegtuig het sy nooiensvlug op Maart 1942 voltooi.



</doc>
<doc id="120149" url="https://af.wikipedia.org/wiki?curid=120149" title="Per aspera ad astra">
Per aspera ad astra

Per aspera ad astra (of, minder algemeen, ad astra per aspera) is ’n gewilde Latynse uitdrukking wat beteken "deur ontberings na die sterre". Dit is onder meer die leuse van die Suid-Afrikaanse Lugmag.

Die frase is een van die min Latynse uitdrukkings waarin die woorde "ad astra" (na die sterre) gebruik word.


</doc>
<doc id="120151" url="https://af.wikipedia.org/wiki?curid=120151" title="Uilmot">
Uilmot

Die uilmot ("Cyligramma latona") is 'n mot wat ook in Suidelike Afrika voorkom. Dit lyk asof daar 'n paar oë op die vlerke is en dit het 'n vlerkspan van tot 75 mm. Lig, die reuk van alkoholiese drank en oorryp vrugte trek hulle aan. Hulle lewenssiklus is 'n week en hulle vrek nadat hulle gepaar en eiers gelê het. Die mot se larwe kom op "Acacias voor.

Uilmotte kom voor in Botswana, Kameroen, Tsjad, Comore, Kongo, Demokratiese Republiek van die Kongo, Egipte, Eritrea, Ethiopië, Gambië, Ghana, Guinee, Kenia, Madagaskar, Malawi, Mosambiek, Namibië, Niger, Nigerië, Rwanda, Sierra Leone, Somalië, Suid-Afrika, Soedan, Tanzanië, Uganda, Zambië en Zimbabwe.

Dit kom wydverspeid voor, maar veral in die bosveld en in subtropiese woude.

Uilmotte het 'n vlerkspan van 75 mm, albei vlerke word deurkruis deur 'n roomkleurige streep, en daar is 'n opvallende oogkol op elke voorvlerk.



</doc>
<doc id="120153" url="https://af.wikipedia.org/wiki?curid=120153" title="Jan Bouws">
Jan Bouws

Jan Bouws (1902–1978) was ’n Nederlandsgebore musiekhistorikus en kenner van volkse musiek. In 1960 vestig hy hom op uitnodiging aan die Universiteit Stellenbosch as direkteur van die Instituut vir Volksmusiek. Hy het ’n reusebydrae tot die dokumentering en optekening van Suid-Afrika se inheemse volksmusiek gelewer en is bekend vir die toonsetting van ""Op my ou ramkietjie"".

Jan Bouws is op 28 Julie 1902 in Purmerend in Nederland gebore. Hy studeer Musiekwetenskap aan die Universiteit van Amsterdam en doseer daarna aan die "Watergraafsmeerse Schoolvereniging" in die ooste van Amsterdam. Een van sy verantwoordelikhede was om 'n kinderkoor te begelei. Gedurende die tyd is hy met Juliana van Heijningen getroud. Sy was 'n skrywer en navorser wat aan ensiklopedieë gewerk het. Hulle het twee seuns gehad, Niels en Jan.

Bouws het bydraes tot die Suid-Afrika-program vir die Nederlandse Uitgesaaikorporasie gemaak, wat hom aan die land en sy mense blootgestel het. In 1960 immigreer hy en sy vrou na Suid-Afrika en word hy 'n dosent aan die Universiteit Stellenbosch se Musiekskool. Hy het vlot Afrikaans en Frans praat en kon sy studies moeiteloos voortsit. Hy verwerf vervolgens sy D.Phil-graad in 1965 en het tot in 1972 lesings aangebied.

Gedurende sy studentejare het hy 'n klavier-opleidingsprogram ontwikkel wat steeds algemeen gebruik word: "Het eerste Pianoboek", "12 Liedjes voor Piano", "Het tweede Pianoboek", "Het derde Pianoboek" en "20 Speelliedjes van Overal".

Bouws het 'n enorme bydrae tot Suid-Afrikaanse musiek gelewer, met o.a. toevoegings tot die "South African Music Encyclopaedia", "Die Musik in Geschichte und Gegenwart" en die Standard Encyclopaedia of Southern Africa. Talle artikels oor musiekgeskiedenis en -wetenskap het uit sy pen gevloei. Verskeie hiervan is in internasionale joernale in België, Denemarke, Duitsland, Holland, Hongarye en Switserland gepubliseer.

Hy onderskei homself ook as 'n komponis deur Afrikaanse gedigte te rangskik. Die bekende hiervan is ""Op my ou ramkietjie"". Die woorde van hierdie liedjie is deur C. Louis Leipoldt geskryf en het 'n volksliedjie in die Afrikaanse kultuur geword.

Bouws is op 26 Januarie 1978 in Parow in die Wes-Kaap oorlede.



Hy was ook 'n mede-outeur van die "South African Music Encyclopaedia" en van Engelse, Nederlandse, Vlaamse en Duitse musiek-ensiklopedieë.


</doc>
<doc id="120154" url="https://af.wikipedia.org/wiki?curid=120154" title="Bensielpenisillien">
Bensielpenisillien

Bensielpenisillien, ook bekend as penisillien G, is 'n antibiotikum wat gebruik kan word om 'n aantal bakteriese infeksies te behandel. Dit sluit in longontsteking, seerkeel, sifilis, witseerkeel, gasgangreen, leptospirose, sellulitis en klem-in-die-kaak (tetanus). Dit is nie 'n eerste-lynmiddel vir pneumokokkale meningitis nie. Bensielpenisillien word met 'n inspuiting in 'n aar of spier toegedien. Twee langwerkende vorms, nl. bensatienbensielpenisillien en prokaienbensielpenisillien is beskikbaar vir gebruik as binnespierse inspuiting.

Newe-effekte sluit in diarree, aanvalle, en allergiese reaksies , insluitend anafilakse. Wanneer dit gebruik word om sifilis te behandel, mag 'n reaksie bekend as Jarisch–Herxheimer voorkom. Dit word nie aanbeveel vir diegene met 'n geskiedenis van penisillienallergie nie. Gebruik tydens swangerskap is oor die algemeen veilig. Dit is in die penisillien en β-laktam klas van medikasie.

Bensielpenisillien is in 1929 ontdek en het in kommersiële gebruik gekom in 1942. Dit is op die WGO se Lys van Noodsaaklike Medisyne, die mees doeltreffende en veilige medisyne wat nodig is in 'n stelsel van gesondheidsorg. Die groothandelkoste in die ontwikkelende wêreld is VS$ 0.24 tot 2.72 per dag. In die Verenigde State kos 'n behandelingskursus VS$ 100 tot 200.


</doc>
<doc id="120155" url="https://af.wikipedia.org/wiki?curid=120155" title="Fenoksimetielpenisillien">
Fenoksimetielpenisillien

Fenoksimetielpenisillien, ook bekend as penisillien V, is 'n antibiotikum wat nuttig is vir die behandeling van 'n aantal bakteriese infeksies. Dit word spesifiek gebruik vir die behandeling van strepkeel, middeloorontsteking (otitis media) en sellulitis. Dit word ook gebruik om te verhoed dat rumatiekkoors en ander infeksies vorm na die verwydering van die milt. Dit word per mond toegedien.

Newe-effekte sluit diarree, naarheid, en allergiese reaksies en anafilakse in. Dit word nie aanbeveel vir diegene met 'n geskiedenis van penisillienallergie nie. Dit is relatief veilig vir gebruik tydens swangerskap. Dit is 'n penisillien in die betalaktam familie van medikasie. Dit lei gewoonlik tot die dood van die bakterieë waarteen dit toegedien word.

Fenoksimetielpenisillien is die eerste keer in 1948 vervaardig. Dit is op die WGO se "Lys van noodsaaklike medisyne", die mees doeltreffende en veilige medisyne wat nodig is in 'n stelsel van gesondheidsorg. Dit is ook beskikbaar as 'n generiese medikasie. Die groothandelkoste in die ontwikkelende wêreld is VS$ 0.05 tot 0.96 per dag. In die Verenigde State kos 'n behandelingskursus minder as VS$ 25.

Dit is minder aktief as bensielpenisillien (penisillien G) teen gram-negatiewe bakterieë.Fenoksimetielpenisillien het 'n spektrum van antimikrobiese aktiwiteit teen gram-positiewe bakterieë wat soortgelyk is aan dié van bensielpenisillien en 'n soortgelyke werkingsaksie, maar is aansienlik minder aktief as bensielpenisillien teen gram-negatiewe bakterieë.

Fenoksimetielpenisillien is meer suurstabiel as bensielpenisillien, wat toelaat dat dit mondelings geneem kan word.

Dit is nie aktief teen betalaktamase-vervaardigende bakterieë, wat baie stamme van stafillokokke insluit, nie.


</doc>
<doc id="120156" url="https://af.wikipedia.org/wiki?curid=120156" title="Joseph Dweba">
Joseph Dweba

Joseph Dweba (* 25 Oktober 1995, Carletonville) is ’n Suid-Afrikaanse rugbyspeler wat in die Superrugbyreeks vir die Cheetahs, en in die Curriebeker vir die Vrystaat Cheetahs op haker speel.

Dweba se eerste provinsiale verteenwoordiging was in 2011 toe hy vir die Goue Leeus se onder 16-span vir die Grant Khomo-week gekies is.

Twee jaar later het hy dieselfde provinsie by die Craven-week in Polokwane verteenwoordig. Hy het in al drie wedstryde gespeel waaronder die hoofwedstryd teen die Westelike Provinsie. Hy is daarna gekies om vir die Suid-Afrikaanse Skolespan en het in Augustus 2013 wedstryde teen Engeland, Frankryk en Wallis gespeel.

Vir die 2014-seisoen is Dweba na Bloemfontein waar hy hom by die Vrystaat Cheetahs aangesluit het. In daardie jaar is hy ingesluit in die Suid-Afrikaanse o/20-span vir die Junior Wêreldbekertoernooi in Nieu-Seeland. Hy was ’n plaasvervanger in sy span se oorwinning van 33-24 teen Nieu-Seeland en het weer van die bank af in die eindstryd teen Engeland opgedraf, wat Suid-Afrika met 21–20 verloor het. Hy het ook in 2014 vir die Vrystaat se o/19-span in dié ouderdomsgroep se Curriebeker gespeel.

Nadat hy ‘n enkele wedstryd vir die Bloemfontein Crusaders in die Gemeenskapsbeker gespeel het, is Dweba ingesluit in die Vrystaat se span vir die 2015 Vodacombeker. Hy het sy provinsiale eersterangse debuut teen die SWD Arende gemaak in ’n wedstryd wat sy span met 17–33 verloor het. Daardie jaar is hy weer ingesluit by die Suid-Afrikaanse o/20-span. Hierdie span het ’n wedstryd teen ’n Varsitybeker-droomspan gespeel met Dweba in die beginspan. Daarna is hy ingesluit in ’n toergroep wat na Argentinië gereis het en waar hy in altwee wedstryde gespeel het. MEt die span se terugkeer uit Argentinië is hy ingesluit in die finale span vir die 2015 Junior Wêreldbekertoernooi in Italië. Suid-Afrika het die toernooi in die derde plek afgesluit met ’n oorwinning teen Frankryk, ’n wedstryd waarin Dweba ’n plaasvervanger was.


</doc>
<doc id="120157" url="https://af.wikipedia.org/wiki?curid=120157" title="Hrithik Roshan">
Hrithik Roshan

Hrithik Roshan (/ˈrɪtɪk ˈrɒʃən/, gebore 10 Januarie 1974) is 'n Indiese akteur wat in Bollywoodfilms verskyn. Die seun van die filmvervaardiger Rakesh Roshan, hy het 'n verskeidenheid van filmrolle vertolk en is ook veral bekend as 'n begaafde danser. Hy is een van die hoogste betaalde akteurs in Indië en hy het talle toekennings ontvang, waaronder ses Filmfare-toekennings.

Roshan het gereeld saam met sy pa gewerk. Hy het as 'n kinderakteur in verskeie films van die 1980's verskyn, en later het hy as 'n assistentdirekteur op vier van sy pa se films gewerk. Sy eerste leidende rol was in die box-office sukses "Kaho Naa... Pyaar Hai" (2000), waarvoor hy verskeie toekennings ontvang het. Optredes in die 2000-terrorismedrama "Fiza" en die 2001-ensemble-melodrama "Kabhi Khushi Kabhie Gham..." het sy reputasie in die bedryf gevestig maar sy films daarvolgens het minder sukses gehad.

Die 2003-wetenskapfiksie "Koi... Mil Gaya", waarvoor Roshan twee Filmfare-toekennings (Beste Akteur en Beste Akteur – Kritici) ontvang het, was 'n keerpunt in sy loopbaan; hy het ook in suksesvolle opvolgprente: "Krrish" (2006) en "Krrish 3" (2013) verskyn. Hy het wydverspreide lof verdien vir sy filmrolle van 'n dief in die 2006-avontuurfilm "Dhoom 2", die Mogolkeiser Akbar in die 2008-historiese film "Jodhaa Akbar" en 'n kwadrupleeg in die 2010-drama "Guzaarish". Roshan het meer sukses behaal met die 2011-drama "Zindagi Na Milegi Dobara", die 2012-wraakfilm "Agneepath" en die 2014-aksiekomedie "Bang Bang!".

Roshan het sy debuut op die televisieprogram "Just Dance" (2011) gemaak, hy het later as 'n beoordelaar op dieselfde televisieprogram verskyn. Hy het die hoogste betaalde filmster op Indiese televisie geword en hy raak betrokke by 'n aantal humanitêre oorsake; verskeie handelsmerke en produkte is ook deur hom onderskryf. Roshan was getroud vir veertien jaar met Sussanne Khan, by wie hy twee kinders gehad het. Hy staan as een van die mees gewilde Indiese bekendes.

Roshan is gebore op 10 Januarie 1974 in Mumbai in 'n Punjabifamilie. Sy pa, filmdirekteur Rakesh Roshan, is die seun van musiekdirekteur Roshanlal Nagrath; sy moeder, Pinky, is die dogter van die produsent en direkteur J. Om Prakash. Roshan het 'n ouer suster, Sunaina. Hy het sy onderrig aan die "Bombay Scottish School" verwerf. Hoewel Roshan 'n Hindoe is, sê hy "Ek is nie godsdienstig nie. Ek besoek nie tempels nie. Maar ek hoop daar is 'n almagtig."

Roshan se mees krities en kommersieel suksesvolle films sluit in:



</doc>
<doc id="120158" url="https://af.wikipedia.org/wiki?curid=120158" title="Voerstroper">
Voerstroper

'n Voerstroper (ook bekend as 'n kuilvoerkerwer) is 'n plaasimplement wat voerplante oes om kuilvoer van te maak. Kuilvoer is gras, mielies of ander plante wat in klein stukkies gekap word, en gekompakteer saam in 'n stoorsilo, kuilvoerbunker, of in kuilvoersakke geberg word. Die kuilvoer word dan gegis om voer vir vee te verskaf.

Voerstropers kan implemente wees wat verbonde is aan 'n trekker, of hulle kan self-aangedrewe eenhede wees. In hierdie opset het hulle óf 'n drom (cutterhead) of 'n vliegwiel met 'n aantal vaste messe wat die kuilvoer fynkap. Hierna word dit uitgeblaas op 'n glybaan vanaf die stroper na 'n wa wat óf verbind is aan die stroper of 'n ander voertuig wat saamry. Die meeste groter masjiene het ook versnellers om materiaalspoed en laai-eienskappe te verbeter. Sodra 'n wa vol is, word die wa losgemaak en na 'n silo getrek vir aflaai, en 'n ander wa kan aangeheg word. 

Omdat mielies en gras verskillende tipes van snytoerusting benodig, is daar verskillende koppe vir elke tipe van kuilvoer, en hierdie koppe kan gekoppel en ontkoppel word van die stroper. Graskuilvoer word gewoonlik gesny voor die oes, sodat dit gelaat kan word om te gis. Mieliekuilvoer word direk van die koppe gesny, met behulp van swaaiende messe en groot saaglemme.

Klein familieplase gebruik nog steeds stropers wat gesleep word, dit is óf enkelkap, dubbelkap of presisiekap. Ouer masjiene was deur kabels beheer, daarna is hulle bedryf deur hidroulika en vandag word die nuwes deur elektronika beheer.


</doc>
<doc id="120160" url="https://af.wikipedia.org/wiki?curid=120160" title="Fairey Barracuda">
Fairey Barracuda

Die Fairey Barracuda is 'n eenmotorige ligte bomwerper wat deur die Britse Lugmag gebruik was tydens die Tweede Wêreldoorlog. Die vliegtuig het sy nooiensvlug voltooi op 7 Desember 1940. Hierdie vliegtuig was die eerste Britse monovlerk, ten volle metaalvliegtuig, wat op vliegdekskepe gebruik was. 



</doc>
<doc id="120163" url="https://af.wikipedia.org/wiki?curid=120163" title="Katoenplukker">
Katoenplukker

Die meganiese katoenplukker is 'n masjien wat katoen outomaties kan oes, op 'n manier wat oestyd verminder en vir maksimum doeltreffendheid sorg.

GESHIEDENIS

Katoen is oorspronklik met die hand geoes. In baie samelewings, soos Amerika, is gratis slawe-arbeid aangewend om katoen te pluk, met die verhoging van die plantasie-eienaar se winsmarges. Meganiese katoenpluk het prakties geword in 1944, toe "International Harvester" die eerste dosyn van hul suksesvolle kommersiële katoenplukkers vervaardig het.

Die eerste plukkers was slegs in staat om een ry katoen op 'n slag te oes, maar was nog steeds in staat om tot veertig handarbeiders te vervang. Deesdae se katoenplukker is 'n selfaangedrewe masjien wat katoenpluis en saadkatoen van die plant verwyder tot en met ses rye op 'n keer.

Daar is vandag twee tipes plukkers in gebruik. Die een is die "stripper"-plukker, hoofsaaklik in gebruik gevind in Texas en Arkansas. Dit verwyder nie net die pluis van die plant nie, maar ook 'n redelike deel van die ander plantdele (soos onoopgemaakte bolletjies). Later word die plantmateriaal geskei van die pluise deur 'n proses waar swaarder dele voor die pluise in die mandjie val op die agterkant van die plukker. 

Die ander tipe plukker is die "spindle"-plukker. Dit maak gebruik van rye van doringdraad skilde wat teen 'n hoë spoed draai en die saadkatoen van die plant verwyder. Die saadkatoen word dan verwyder uit die skilde deur'n teenroterende doffer en dan in die mandjie ingeblaas. Sodra die mandjie vol is, gooi die plukker die saadkatoen in 'n "modulebouer". Die modulebouer skep 'n kompakte "baksteen" van saadkatoen, wat ongeveer 21,000 lb weeg (16 gepakte bale), wat kan gestoor word in die veld of in die "oeserf" totdat dit gepak word. Elke gepakte baal weeg ongeveer 480 lb (218.2 kg).

In ongeveer 2008 is die "Case IH Module Express 625" ontwerp in samewerking met plukkers en produsente, om 'n katoenplukker te lewer met die vermoë om modules te bou terwyl daar geoes word.
'n Bedryf-eksklusiewe aanboord ronde modulebouer is aangebied deur John Deere in 2007.


</doc>
<doc id="120164" url="https://af.wikipedia.org/wiki?curid=120164" title="Shahnameh">
Shahnameh

Die Shahnameh ("Boek van Konings", Persies: شاهنامه ) is 'n groot poëtiese opus (samestelling) deur die Persiese digter Ferdowsi. Die boek is rondom 1000 n.C. geskryf. Die Shahnameh is oor die mitiese en historiese verlede van Iran. Dit is die nasionale verhaal van Persië en een van die grootste literêre werke van die Persiese taal.


</doc>
<doc id="120165" url="https://af.wikipedia.org/wiki?curid=120165" title="Voorlaaier">
Voorlaaier

'n Voorlaaier is 'n swaartoerusting masjien wat gebruik word in konstruksiewerk. Dit kan materiaal soos teer, puin, vullis, sneeu, voeding, gruis, rou voedsel, herwinde materiaal, rots, sand, houtstompe, ens. in of op 'n vragmotor, vervoerband, vervoerhopper, of spoorwegtrok laai.

'n Voorlaaier is 'n tipe trekker, gewoonlik met wiele, soms op spore, wat 'n voorgemonteerde vierkantige wye bak verbind aan die einde van twee valarms. Dit kan los materiaal vanaf die grond opskep, soos vullis, sand of gruis, en dit beweeg van een plek na 'n ander sonder om die materiaal oor die grond te stoot. 'n Voorlaaier word algemeen gebruik om gestoor materiaal te beweeg en dit in 'n wagtende vragmotor se bak te stort, of in 'n oop loopgraafuitgrawing.


</doc>
<doc id="120166" url="https://af.wikipedia.org/wiki?curid=120166" title="Stootskraper">
Stootskraper

'n Stootskraper is 'n grondverskuiwingstoerusting (gewoonlik 'n kruiptrekker) toegerus met 'n groot metaalplaat (bekend as 'n lem) wat groot hoeveelhede materiaal op die grond kan verskuif. Dit word gebruik om grond, sand, puin, of enige ander materiaal gedurende konstruksie- of omsettingswerk weg te stoot, en is tipies aan die agterkant met 'n klou-agtige toestel (bekend as 'n skeurtand of "ripper") toegerus om digsaamgepersde materiaal los te maak.

Stootskrapers kan gevind word op 'n wye verskeidenheid van plekke, myne en steengroewe, militêre basisse, swaarindustrie-fabrieke, padbouwerk, ingenieursprojekte en vir plaaswerk.
Die meeste stootskrapers is groot en kragtige rusperspoor swaar toerusting. Die spore gee hulle uitstekende grondhouvermoë en mobiliteit deur 'n baie rowwe terrein. Wye spore help om die stootskraper se gewig te versprei oor 'n groot gebied (verminderde gronddrukking), en voorkoming dus insinking in sanderige of modderige grond. Ekstra wye spore is bekend as "moerasspore" of "LGP" (lae gronddruk) spore. Stootskrapers het ratkasstelsels wat ontwerp is om voordeel te trek uit die spoorstelsel en bied uitstekende trekkrag.

As gevolg van hierdie eienskappe word stootskrapers dikwels gebruik in padbou, konstruksie, mynbou, bosbou, die skoonmaak van grond, die ontwikkeling van infrastruktuur, en enige ander projekte wat hoogs mobiele, kragtige en stabiele grondverskuiwingstoerusting benodig.


</doc>
<doc id="120167" url="https://af.wikipedia.org/wiki?curid=120167" title="2017 Chinese Grand Prix">
2017 Chinese Grand Prix

Die 2017 Formule Een Chinese Grand Prix het op 9 April op die Shanghai Internasionale Renbaan plaasgevind. Dit was die tweede wedren van die 2017-kampioenskapseisoen en is deur Lewis Hamilton in sy Mercedes AMG gewen.

Pirelli het die volgende bande aan alle spanne by Shanghai verskaf:


</doc>
<doc id="120168" url="https://af.wikipedia.org/wiki?curid=120168" title="Teleskopiese hanteerder">
Teleskopiese hanteerder

'n Teleskopiese hanteerder is 'n masjien wat wyd gebruik word in die landbou en nywerheid. Dit lyk amper soos 'n vurkhyser, maar het 'n arm, wat dit meer van 'n kraan maak as 'n vurkhyser, met die groter veelsydigheid van 'n enkele teleskopiese of artikulerende arm wat vorentoe en opwaarts uit die voertuig kan uitbrei. Aan die einde van die arm kan die operateur een van verskeie aanhegsels pas, soos 'n emmer, palletvurke, gryper, of hyskatrol. Teleskopiese handteerders word soms "kersieplukkers" genoem in Amerika, omrede die naam verwys na enige vragmotor of swaartoerusting met 'n hysarm.

In die bedryf is die mees algemene aanhangsel vir 'n telehanteerder palletvurke en die mees algemene toepassing is om vragte na en van 'n plek onbereikbaar vir 'n konvensionele vurkhyser te beweeg. Telehanteerders het byvoorbeeld die vermoë om palletvrag te verwyder vanuit 'n sleepwa, en dit dan veilig op dakke en ander hoë plekke te plaas. Laasgenoemde toepassing sou andersins 'n hyskraan benodig het, wat nie altyd prakties of tyddoeltreffend is nie.

In die landbou is die mees algemene aanhangsel vir 'n tele-hanteerder is'n emmer of emmer gryp, weer die mees algemene toepassing is om vrag na en van die plekke onbereikbaar vir 'n konvensionele masjien te beweeg, wat in hierdie geval 'n wiellaaier of graaflaaier is. Telehanteerders het byvoorbeeld die vermoë om vrag direk te bereik in 'n hoë-kant sleepwa of hopper.

Die voordeel van die teleskopiese hanteerder is ook sy grootste beperking: as die arm uitstrek of klim terwyl dit 'n vrag dra, dien dit as 'n hefboom en veroorsaak dat die voertuig toenemend onstabiel raak, ten spyte van teengewigte wat in die agterkant gemonteer is. Dit beteken dat die opheffingskapasiteit vinnig daal as die werksradius (afstand tussen die voorkant van die wiele en die middelpunt van die vrag) verhoog. Wanneer dit gebruik word as 'n laaier word die enkele arm (eerder as twee arms) baie swaar belaai en selfs met versigtige ontwerp is dit uiteraard 'n swakheid. 

'n Voertuig met 'n 5 000 pond (2,2 ton) kapasiteit met die arm teruggetrek mag in staat wees om so min as veilig te lig met 'n ten volle uitgebreide arm teen 'n lae hoek. Dieselfde masjien met 'n 5 000 pond ligkapasiteit met die arm teruggetrek mag in staat wees om soveel as te ondersteun met die arm teen 'n 70° hoek.


</doc>
<doc id="120169" url="https://af.wikipedia.org/wiki?curid=120169" title="James Bowie">
James Bowie

James (Jim) Bowie (1790–1836) was 'n Amerikaanse avonturier wat in Kentucky gebore is. Bowie het help veg vir Texas se onafhanklikheid van Meksiko tydens die Texaanse Onafhanklikheidsoorlog. Hy was 'n mede-bevelvoerder in die slag van Alamo, waarin hy dan ook gesneuwel het.
Bowie word as 'n Amerikaanse volksheld beskou. Stories van hom as 'n vegter, sommige werklik en ander fiktief, het hom 'n legendariese figuur in Texas se geskiedenis gemaak.

Die Bowie-mes is na hom vernoem, hoewel dit deur sy broer Rezin Bowie (1793–1841) ontwerp is. Dit is ’n groot mes met ’n lem wat ’n kurwe vorm.


</doc>
<doc id="120171" url="https://af.wikipedia.org/wiki?curid=120171" title="Pienk se skakerings">
Pienk se skakerings

Die artikel beskryf die skakerings van pienk.

Die webkleur amarantpienk verskyn regs hiervan.

"Amarantpienk" is 'n kleur wat die amarantblom voorstel.

Die eerste aangetekende gebruik van "amarantpienk" as 'n kleurnaam in Engels was in 1905.
Die webkleur angelierpienk verskyn regs hiervan.

Angelierpienk is 'n kleur wat die blommekleur van 'n angelierplant voorstel, en is deur Crayola in 1903 geformuleer.

Die eerste aangetekende gebruik van "carnation" as 'n kleurnaam in Engels was in 1535.

Die kleur babapienk verskyn regs hiervan, 'n ligte skakering van pienk.

Die eerste aangetekende gebruik van "baby pink" as 'n kleurnaam in Engels was in 1928.
Baker-Miller pienk is 'n skakering van pienk wat oorspronklik geskep is deur die vermenging van een liter suiwerwit binnenshuise lateksverf met een liter rooi semiglansbuiteverf. 

Resultate verkry deur die gebruik van hierdie verfkleur vir die binnemure van korrektiewe instellings is gemeng. Sommige gevangenes is gekalmeer deur die kleur, terwyl ander weer geirriteer en versteur is daardeur.
Die webkleur Barbiepienk word regs vertoon.

Pantone 219C is die kleur wat gebruik word vir Mattel se Barbiepop in logos, verpakking en bemarkingsmateriaal.

Die heksakode van Pantone 219C is codice_1.
Die kleur bleekpienk verskyn regs hiervan, 'n ligte skakering van pienk.
Die kleur boordpienk verskyn regs hiervan.

Die bron van hierdie kleur is die "Pantone Textile Paper eXtended (TPX)" kleurlys, #13-2010 TPX—Orchid Pink.
Brinkpienk is 'n kleur wat in 1998 deur Crayola geformuleer is.
Die webkleur Chinapienk verskyn regs hiervan.

Die kleurnaam "Chinapienk" is die eerste keer in 1948 gebruik.

Die bron van hierdie kleur is die "Plochere Color System", 'n kleurstelsel wat in 1948 geformuleer is en wyd gebruik word deur binnenshuise ontwerpers.
Die webkleur cotton candy verskyn regs hiervan.

Die kleur "cotton candy" is in 1998 deur Crayola geformuleer.
Die webkleur dieppienk verskyn regs hiervan.
Die webkleur fandagopienk word regs vertoon.

Die bron van hierdie kleur is die "Pantone Textile Paper eXtended (TPX)" kleurlys, #17-2033 TPX—Fandango Pink.
Die webkleur Franse pienk word regs vertoon. Dit is 'n baie gewilde kleur in Franse kleurskemas.
Helderpienk is 'n tenvolle versadigde skakering van pienk.

Die kleur kameepienk verskyn regs hiervan, 'n medium ligte skakering van roospienk.
Die eerste aangetekende gebruik van "cameo pink" as 'n kleurnaam in Engels was in 1912.

Die bron van hierdie kleur is: ISCC-NBS Dictionary of Color Names (1955)--Color Sample of Cameo Pink (color sample #249)

Die webkleur kersiebloeiselpienk verskyn regs hiervan.

Die eerste aangetekende gebruik van "cherry blossom pink" as 'n kleurnaam in Engels was in 1867.

Kersiebloeiselpienk is 'n belangrike kleur in Japannese kultuur. In die lente kom baie Japanners met die Hanami-fees bymekaar om die blom van die kersiebloeisels te aanskou.

Die kleur kielie-my-pienk verskyn regs hiervan.

Die kleur "kielie-my-pienk" is in 1993 deur Crayola geformuleer.

Die webkleur kongopienk verskyn regs hiervan.

Die eerste aangetekende gebruik van "kongopienk" as 'n kleurnaam in Engels was in 1912.

Die bron van die kleur is: ISCC-NBS Dictionary of Color Names (1955)--Color Sample of Congo Pink (color sample #26)

"Kongopienk" is 'n oranje skakering van pienk.

Die webkleur koninginpienk verskyn regs hiervan.

Die Engelse kleurnaam "Queen pink" is die eerste keer in 1948 gebruik.
Die webkleur laventelpienk (1) verskyn regs hiervan.

Hierdie pienkerige skakering van laventel, is die kleur wat as "lavender" op die Crayola-krytlys verskyn.
Die webkleur laventelpienk (2) verskyn regs hiervan.
Die webkleur ligpienk verskyn regs hiervan. Die naam van die webkleur word as "lightpink" gespel in HTML vir rekenaarvertoon.
Die webkleur ligte dieppienk word regs vertoon.
Die webkleur ligte warmpienk verskyn regs hiervan.

Hierdie is die kleur "hot pink light" op die Xona.com kleurlys.
Meksikaanse pienk is 'n kleur wat gebruik word in kleding soos "serapes" en in die handwerk and fynere kunste van tradisionele Meksikaanse kultuur.

'n Ander naam vir hierdie kleur in Engels is Mexican rose.
Die webkleur Mimipienk verskyn regs hiervan.

Die bron van hierdie kleur is die "Plochere Color System", 'n kleurstelsel wat in 1948 geformuleer is en wyd gebruik word deur binnenshuise ontwerpers.
Mountbattenpienk, ook genoem Plymouth pienk, is 'n vloot kamoefleerkleur, 'n gryserige skakeling van mauve, uitgedink deur Louis Mountbatten van die Britse Royal Navy in 1940 gedurende die Tweede Wêreldoorlog.
Die webkleur New York pienk verskyn regs hiervan.

Die kleurnaam "New York pienk" vir hierdie donker skakering van pienk is sedert 2001 in gebruik, sedert dit bekend gestel is as een van die kleure op die Xona.com kleurlys.
Die webkleur paradyspienk word regs vertoon.
Die webkleur pastelpienk verskyn regs hiervan.

Die bron van die kleur is: ISCC-NBS Dictionary of Color Names (1955)--Color Sample of Pastel Pink (color sample #5)
Die webkleur Persiese pienk word regs vertoon.

Die eerste aangetekende gebruik van "Persian pink" as 'n kleurnaam in Engels was in 1923.
Die webkleur pienk verskyn regs hiervan.

Die kleur piggy pink verskyn regs hiervan.

Die kleur "piggy pink" stel die kleur van 'n pienk varkie voor.

Die kleur "piggy pink" is deur Crayola geformuleer in 1998. Die kleur was oorspronklik pig pink, maar die naam is later na "piggy pink" verander.
Die Pantonekleur pienk word regs vertoon.
Die webkleur pink lace verskyn regs hiervan.
Die eerste aangetekende gebruik van "roospienk" as 'n kleurnaam in Engels was in 1761.

Die webkleur silwerpienk verskyn regs hiervan.

Die kleurnaam "silwerpienk" is die eerste keer in 1948 gebruik.

Die webkleur skokpienk word regs vertoon. Skokpienk is braaf en intens.
Die webkleur sjampanjepienk verskyn regs hiervan.

Die bron van hierdie kleur is die "Pantone Textile Paper eXtended (TPX)" kleurlys, #12-1107 TPX—Champagne Pink.

Die webkleur sjarmante pienk verskyn regs hiervan.

Die kleurnaam "charm pink" is die eerste keer in 1948 gebruik.

Die bron van hierdie kleur is die "Plochere Color System", 'n kleurstelsel wat in 1948 geformuleer is en wyd gebruik word deur binnenshuise ontwerpers.
Die webkleur soliede pienk verskyn regs hiervan.

Die kleurnaam "soliede pienk" vir hierdie ekstreme donker skakering van pienk is sedert 2001 in gebruik, sedert dit bekend gestel is as een van die kleure op die Xona.com kleurlys.
Spaanse pienk is die kleur wat "Rosa" (die Spaanse woord vir "pienk") genoem word.
Die bron van hierdie kleur is die "Pantone Textile Cotton eXtended (TCX)" kleurlys, color #13-2802 TCX—Fairy Tale.
Die webkleur superpienk word regs vertoon.

Die bron van hierdie kleur is die "Pantone Textile Paper eXtended (TPX)" kleurlys, #17-2625 TPX—Super Pink.
Die webkleur staalpienk word regs vertoon.

"Staalpienk" is 'n diep skakering van magenta.

Die webkleur tangopienk verskyn regs hiervan.

Die eerste aangetekende gebruik van "tangopienk" as 'n kleurnaam in Engels was in 1925.
Ultrapienk is 'n Crayola krytkleur wat in 1972 geformuleer is.

Die webkleur warmpienk verskyn regs hiervan. Die naam van die webkleur word as "hotpink" gespel in HTML vir rekenaarvertoon.



</doc>
<doc id="120173" url="https://af.wikipedia.org/wiki?curid=120173" title="Theodore Meyer">
Theodore Meyer

Ds. Theodore James Meyer (Paarl, Kaapkolonie, 23 Januarie 1867 – Jamestown, Kaapkolonie, 19 Maart 1898) was van Maart 1893 tot sy dood weens die koors vyf jaar later "in die bloei van sy lewe en in die midde van sy geseënde werk" die eerste leraar van die NG gemeente Jamestown, sy enigste gemeente.

Meyer het sy moeder reeds op 10-jarige leeftyd verloor en is toe aan die sorg van sy tweede suster toevertrou. Tydens spesiale dienste in die Paarl het hy tot bekering gekom en besluit om sy lewe aan die evangeliebediening te wy. Sy matrikulasie-eksamen het hy op sy tuisdorp afgelê en toe eers aan die Victoria-kollege op Stellenbosch studeer en daarna die B.A.-graad aan die Suid-Afrikaanse Kollege, voorloper van die Universiteit van Kaapstad. Eindelik is hy na die Kweekskool op Stellenbosch waar hy sy teologiese studie in 1892 voltooi het, gelegitimeer en toegelaat is tot die evangeliebediening. Op 25 Maart 1893 is hy bevestig as eerste herder en leraar van die NG gemeente Jamestown, wat op 12 Desember 1891 afgestig is van Aliwal-Noord en Dordrecht. Die kerkraad het verskeie ander beroepe uitgebring voor dié op prop. Meyer geslaag het.

In Maart 1895 is hy getroud met die oudste dogter van die heer D.C. de Waal van Kaapstad. Rijke se broers was ds. Pieter de Waal en die skrywer J.H.H. de Waal. Uit dié huwelik is twee seuns gebore, Willem (noemnaam Willie) en Dawie (gedoop David De Waal Meijer). Sy was 24 jaar oud ten tyde van haar man se afsterwe. Sy is later getroud met T.A.T. Louw, wat in Junie 1908 oorlede is terwyl hy predikant was van die NG gemeente Fouriesburg.

Die naamlose skrywer van ds. Meyer se lewenskets in die NG gemeente Jamestown se halfeeugedenkboek skryf: "Ds. Meyer se korte loopbaan (is) gekenmerk deur die hartelike liefde vir sy Heer en Heiland. Sy beskeie nederigheid, onverdeelde toegewydheid aan sy werk en vurige erns het diep spore nagelaat. Hy het ernstig verlang na die bekering van siele." Ook sy opvolger in die gemeente Jamestown, ds. William Loftie Eaton, maak melding van ds. Meyer se toegewydheid (vertaal uit die Nederlands): "Hierdie broer het met erns en veel toegewydheid gewerk, en het veel seën op sy werk gehad. Die spore van sy deeglike werk vind ’n mens vandag nog (1916) alhier. Die gemeente praat vandag nog met groot agting en liefde van hom."

Die Sondag voor hy siek geword het, het ds. Meyer besonder treffend gepreek oor die verraad van Judas en die verloëning van Petrus. Hy was nog besig met Katkisasieklas toe sy koors reeds onrusbarend hoog was. "Hy was slegs 12 dae siek toe die (tifuskoors) ’n einde aan sy nuttige lewe maak," aldus bogenoemde skrywer. "Sag en kalm het hy op 31-jarige leeftyd, na ’n evangeliebediening van slegs 5 jaar en ’n huwelikslewe van net drie jaar, die rus ingegaan op Saterdag 19 Maart 1898. Toe sy troue eggenote hom op sy sterfbed bemoedig het deur te sê: 'Die ewige arms (is) om jou,' was sy antwoord sag en kalm: 'Ja, en om jou ook.'"

’n Groot treurende skare het sy begrafnis op Maandag 21 Maart 1898 op Jamestown bygewoon. Sy opvolger, ds. William Loftie Eaton is in 1899 beroep en bevestig op 29 Oktober, 18 dae ná die uitbreek van die Tweede Vryheidsoorlog.


</doc>
<doc id="120175" url="https://af.wikipedia.org/wiki?curid=120175" title="Thomas Bowler">
Thomas Bowler

Thomas Bowler (1812–1896) was ’n Engelse skilder wat aan die Kaap gewerk het. Hy het veral landskap-, see- en straattonele en belangrike historiese gebeurtenisse geskilder. Van sy werke is in die William Fehr-versameling, William Humphreys-kunsgalery en die Mendelssohn-versameling opgeneem.

Thomas William Bowler is op 9 Desember 1812 in Tring, Hertfordshire gebore. Hy was die seun van William Bowler en sy vrou Sarah Butterfield. Hy land op 5 Januarie 1834 aan die Kaap as kneg van die nuwe sterrekundige, Thomas Maclear. Hy verlaat Maclear se diens in Julie 1835, waarna hy deur kapt. Richard Wolfe, die kommandant van Robbeneiland, in diens geneem is, en tot aan die einde van 1838 vir hom werk.

Bouler begin om sy dienste as 'n tekenmeester en landskapskilder in Kaapstad aan te bied. Hy kry 'n pos as tekenmeester by die Diocesan-kollege en van 1842 by die Suid-Afrikaanse Kollege. In dieselfde jaar publiseer hy sy eerste litograaf, die landing van die troepe by Port Natal onder dekking van die H.M.S. Southampton. Daarna volg die "Vier Aansigte van Kaapstad" in 1844.

In Mei 1854 keer hy na Engeland terug, waar hy onderrig van die kunstenaar James Duffield Harding ontvang. Hy keer in Maart 1855 na Kaapstad terug. Hy het wyd deur die Kaapkolonie gereis en plekke soos Knysna en Port Elizabeth langs die Tuinroete besoek. Sy reise het 'n groot aantal skilderye en sketse opgelewer.

Bouler is op 24 Oktober 1869 in Londen oorlede. Hy is twee keer getroud, met Jane Hawthorne en Maria Jolly. Tien kinders is uit sy huwelike gebore.



</doc>
<doc id="120180" url="https://af.wikipedia.org/wiki?curid=120180" title="Lionel Bowman">
Lionel Bowman

Lionel Bowman (1919–2006) was ’n Suid-Afrikaanse pianis en musiekdosent. Hy was die eerste Suid-Afrikaanse pianis wat al vyf van Beethoven se klavierkonserte as 'n eenheid uitvoer het. Van 1946 tot 1958 tree hy as konsertpianis saam met die vernaamste Westerse simfonie-orkeste op. In die tyd stel hy talle Suid-Afrikaanse komposisies aan internasionale gehore bekend. In 1999 stel hy die Lionel Bowman-Beethoven-prys in om die studie van uitvoerende musici aan die Universiteite van Stellenbosch en Kaapstad te ondersteun. Wallace Tate beskryf sy besondere klaviertegniek in "The Magic Touch" (2000).

Lionel Charles Bowman is op 11 Junie 1919 in Koffiefontein gebore. Hy het van jongs af 'n aanleg vir musiek openbaar en begin reeds op 9-jarige ouderdom met openbare optredes. Hy ontvang van 1928 tot 1937 musiekonderrig aan die Suid-Afrikaanse Musiekkollege in Kaapstad. In sy laaste jaar kry hy 'n beurs van die Universiteit van Suid-Afrika (UNISA) om aan die Royal Academy of Musiek in Londen (onder Vivian Langridge) te studeer.

Bowman wen 'n aantal klavierkompetisies en -pryse, onder meer die Roller-gedenkprys, Matthew Phillimore-prys en die Chappell Goue Medalje. In 1952 ontvang hy die Royal Academy se hoogste onderskeiding en word 'n vennoot van die "Royal Academy of Music".

Tydens die Tweede Wêreldoorlog (1940-1944) was Bowman 'n klavier-dosent aan die Suid-Afrikaanse Musiekkollege en onderneem hy 'n aantal konserttoere deur Suid-Afrika. Hy het bekend geword vir sy Beethoven-vertonings en was die eerste Suid-Afrikaanse pianis wat al vyf van hierdie werke agtereenvolgens kon uitvoer. Hy het die Suid-Afrikaanse première van Prokofiëf se derde klavierkonsert aangebied, asook Da Falla se "Nagte in die tuine van Spanje". Hy is voorts bekend vir die bekendstelling van die werke van Suid-Afrikaanse komponiste aan buitelandse gehore.

In 1946 keer hy na Londen terug, waar hy aktief as konsertpianis vir die volgende twaalf jaar sou optree. Hy tree vir die BBC in die "Wigmore Hall", die Royal Albert Hall en die "Royal Festival Hall" op en onderneem toere na Frankryk, Nederland, Switserland, Skandinawië, Turkye, Israel, Australië, die VSA en 'n aantal Afrika-lande.

In 1958 word hy lektor aan die Universiteit Stellenbosch, 'n pos wat hy vir 26 jaar sou beklee. Hy sit sy internasionale optredes voort en word in 1976 tot mede-professor bevorder.

Op sy 80ste verjaardag (in 1999) stel hy die Lionel Bowman-Beethoven-prys by die Universiteite van Stellenbosch en Kaapstad in. Die eerste jaarlikse Lionel Bowman-Beethoven-kompetisie is in 2000 by hierdie instellings aangebied.

As gevolg van chroniese rugprobleme ontwikkel Bowman 'n spesiale klaviertegniek waarmee hy later geassosieer sou word. Hy is selfs as 'n besoekende professor na Australië genooi om hieroor te praat. 'n Boek oor sy metode, "The Magic Touch", is in 2000 onder die outeurskap van Wallace Tate gepubliseer.

Bowman is in 2006 in die ouderdom van 87 oorlede. Die Bowman-versameling bestaan uit sy korrespondensie, foto's, bladmusiek en klankopnames. Dit beslaan 27 pamfletdose met ongeveer 120 klankopnames.



</doc>
<doc id="120181" url="https://af.wikipedia.org/wiki?curid=120181" title="William Loftie Eaton">
William Loftie Eaton

Ds. William Loftie Eaton (distrik Oudtshoorn, Kaapkolonie, 26 Junie 1862 – onbekend, 5 Mei 1953) was ’n predikant in die Nederduitse Gereformeerde Kerk wat, buiten twee en ’n halfjaar as hulpprediker in die NG gemeente Oudtshoorn, sy hele loopbaan lank leraar van die NG gemeente Jamestown was.

William Loftie Eaton het sy eerste opleiding op sy geboortedorp ontvang en daarna aan die Gill-kollege op Somerset-Oos studeer. In 1892 het hy na Stellenbosch vertrek vir sy teologiese studie aan die Kweekskool. Hy is op 5 November 1896 gelegitimeer en toegelaat as predikant van die NG Kerk. Die onderskeiding het hom te beurt geval dat op 27 Februarie 1897 hy in sy grootwordgemeente, Oudtshoorn, georden en bevestig is tot hulprediker.

Nadat hy ruim twee jaar en ses maande op sy tuisdorp gearbei het, is hy op 21 Augustus 1899 beroep na Jamestown as opvolger van ds. T.J. Meyer wat in Maart die vorige haar weens tifuskoors gesterf het. Ds. Eaton is op 29 Oktober te Jamestown bevestig, 18 dae ná die uitbreek van die Tweede Vryheidsoorlog. Op 1 Mei 1900 het hy in die huwelik getree met Magdalena Maria Hoek, wat op 23 Junie 1872 gebore is, ook in die distrik Oudtshoorn. Twee dogter en vier seuns is uit dié huwelik gebore wat almal nog geleef het ten tyde van die gemeente Jamestown se halfeeuviering in 1941.

’n Naamlose skrywer skryf in Jamestown se halfeeugedenkboek van hom: "Die heldere, nugtere oordeel, fyne humorsin en veral diepe godsvrug van ds. Eaton het onuitwisbare indrukke gemaak. Nederig, pligsgetrou en gelowig het hy sy werk in stilte voortgesit. Hy het die fondamente van die gemeente so gelê dat daar vandag nog (1941) op voortgebou word. Sy spore is diep getrap."

Drie hoogtepunte tydens ds. Eaton se dienstyd was die oprigting van die kerksaal, tweede kerkgebou en tweede pastorie. Die kerksaal is in 1906 opgerig. Mev. Eaton het die hoeksteen op 25 April daardie jaar gelê waarna die gebou op 4 Augustus 1906 ingewy is. Jamestown se eerste kerkgeboutjie is reeds in 1876 opgerig teen die som van £1 000, twee jaar nadat die dorpie aangelê is. Nadat die behoefte aan ’n ruimer kerkgebou gevoel is omdat die ledetal toegeneem en die ou kerk bouvallig en te klein geword het, is William Henry Ford as argitek aangestel en kon ds. Eaton die tweede kerk se hoeksteen op 25 Februarie 1911 lê. Dis op dieselfde plek gebou as die ou kerk, wat afgebreek is. Dié gebou is op 12 Februarie 1912 ingewy toe ds. A.J. Pepler van Molteno die rede gehou het oor Neh. 10:39. Die koste het £6 000 beloop, waarvan die gemeente met die inwyding nog £1 479 geskuld het, maar binne vyf jaar so te sê afbetaal was. (Molteno se kerkgebou, ingewy op 20 April 1906, het £7 000 gekos.)

Die eerste pastorie op Jamestown is aangekoop vir £180 nadat die kerkraad daartoe besluit het op sy eerste vergadering, op 28 Desember 1891. In dié gebou, wat as pastorie gedien het tot 1925, is ds. T.J. Meyer, ds. Eaton se voorganger, in Maart 1898 oorlede en al ses die Eaton-kinders gebore en opgevoed. Die nuwe pastorie het £2 511 gekos en is in besit geneem op 23 September 1925 waarna dit plegtig ingewy is op 17 Oktober daardie jaar.

Ds. Eaton het sy emeritaat ná ’n dienstyd van 33 en ’n half jaar aanvaar en moes die gemeente op 16 Mei 1933 "liefdebande verbreek en afskeid neem van sy waardige leraar en gade wat vir die gemeente soos ’n vader en moeder geword het. Behalwe die baie geestelike monumente, staan die huidige kerkgebou, kerksaal en pastorie as tasbare gedenktekens van hulle onvermoeide, ywerige en geseënde arbeid". Die egpaar het hulle op Middelburg, Kaap gevestig, waar mev. Eaton oorlede is en aan die westekant van Jamestown se kerkgebou begrawe is.



</doc>
<doc id="120182" url="https://af.wikipedia.org/wiki?curid=120182" title="Meerhoffkasteel">
Meerhoffkasteel

Meerhoffkasteel is 'n alleenstaande koppie naby Nuwerus wat sedert die begin van die blanke vestiging aan die Kaap as 'n uitspanning gebruik is.

Hierdie opvallende spitskoppie lê 15 km wes van Nuwerus in die Hardeveld van Namakwaland. In die koppie is 'n vlak grot wat aan 'n hele aantal mense skuiling kan bied. 'n Standhoudende fontein lewer brak water wat soms net-net drinkbaar is. Die spruitjie het die veelseggende naam Varsbrak.

Vir baie jare het die roete van die reisigers van Kaapstad oor die Olifantsrivier na die streke rondom die westelike deel van die Oranjerivier hier verbygegaan. Tussen 1660 en 1664 het die VOC ses reisgeselskappe uitgestuur op soek na die goudstad Vigiti Magna en Monomotapa. VOC-chirurgyn Pieter van Meerhoff (1635–1667) het al hierdie reise meegemaak en sy naam aan die koppie verleen. Hulle is gevolg deur soekers na koper, jagters, boere, avonturiers en mense wat vee wou ruil met en sendingwerk wou doen onder die Namas. Bekende name onder hulle was Jan Danckaert (±1660), Simon van der Stel, Olof Bergh (1643–1724), Peter Kolbe (1657–1725), Johannes Tobias Rhenius (±1700-1751), Jan Philip Giebeler, Jacobus Coetzee (±1730-±1804), Hieronimus Cruse (†1687), Hendrik Hop (1716–1771), Robert Jacob Gordon (1743–1795), Francis Masson (1741–1805), Christian Albrecht (±1773-1815), John Campbell (1766–1840), en Jacob van Reenen (1755–1806). 'n Hele aantal van hierdie besoekers het hul name in die grotwand uitgekerf.

Van Meerhoff was met sy besoek in 1661 die eerste blanke in Suid-Afrika wat 'n kameelperd sien toe hy twee by Meerhoffkasteel teenkom.

In die volksmond het deur die jare heen die naam Meerhoffkasteel baie variasies opgelewer. Later het die plaas bekendgestaan as Mierhoofd Kasteel.

Op 28 Julie 1978 het die Raad vir Nasionale Gedenkwaardighede 'n kopergedenkplaat in die grot aangebring.



</doc>
<doc id="120183" url="https://af.wikipedia.org/wiki?curid=120183" title="Boy George">
Boy George

Boy George (1961-) is ’n Britse popsanger en liedjieskrywer wat in die vroeë 1980’s saam met die groep "Culture Club" sukses behaal het. Hy was bekend vir sy androgene voorkoms met 'n groot hoed, los klere en baie grimering wat hy gedra het. Onder sy treffers tel "Do You Really Want to Hurt Me?" en "Karma Chameleon". Sy dwelmverslawing was byna noodlottig in 1986, waarna hy dit afgesweer het.

George Alan O'Dowd is op 14 Junie 1961 in Eltham, Londen gebore. Hy het in 'n groot Ierse werkersklas-familie grootgeword.

In die 1980's verwerf hy bekendheid as die hoofsanger van die musiekgroep "Culture Club". Hy lewer sy grootste treffers saam met die groep, waaronder "Do You Really Want to Hurt Me?", "Time" en "Church Of The Poison Mind". Sy enkelspeler van 1983, "Karma Chameleon", het die bes verkoopte snit in lande soos Engeland geword.

Ná die aanvang van sy solo-loopbaan was hy vir 'n tyd die leier van die "Jesus Loves You"-groep, waarna hy sy sololoopbaan voortgesit het. Hy bring die meeste van sy album as solo-kunstenaar uit, met verskeie treffers, waarvan "Everything I own" uit 1987 die grootste was.

Hy was ook 'n professionele platejoggie (DJ) en het 'n reeks gemengde musiek-albums uitgebring. Hy het ook saam met verskeie kunstenaars gewerk, insluitende "Antony and the Johnsons", "Faithless", "Sash!" en "Erick Morillo".

In 2009 het hy vier maande van 'n vyftien-maande vonnis vir die aanranding en gevangehouding van 'n manlike metgesel uitgedien.

Sy eerste biografie, "Take It Like a Man" is deur Spencer Bright geskryf en in 1995 deur Harper Collins gepubliseer. Dit was 'n topverkoper in die Verenigde Koninkryk gewees. Sy tweede biografie, "Straight" is deur Paul Gorman geskryf en in 2005 deur Century gepubliseer.





</doc>
<doc id="120186" url="https://af.wikipedia.org/wiki?curid=120186" title="Biotoop">
Biotoop

'n Biotoop is 'n area met eenvormige omgewingstoestande wat 'n leefplek bied vir 'n spesifieke versameling plante en diere. "Biotoop" is amper sinoniem met die woord "habitat", wat meer algemeen gebruik word in Engelssprekende lande. In party lande word daar egter 'n onderskeid getref: die onderwerp van 'n habitat is 'n bevolking, terwyl die onderwerp van 'n biotoop 'n biosenose of lewensgemeenskap is.

Die woord "biotoop" is afgelei van die Duitse woord "", wat op sy beurt van die Griekse woord "bios", "lewe" en "topos", "plek" kom. Die woord "biotoop", as dit letterlik vertaal word, beteken 'n "area waar lewe lewe".

Die konsep van 'n biotoop is die eerste keer voorgestaan deur Ernst Haeckel (1834–1919), 'n Duitse dierkundige wat beroemd is vir sy rekapitulasieteorie. In sy boek "Algemene Morfologie" (1866), wat die term "ekologie" definieer, beklemtoon hy die belangrikheid van die konsep van 'n habitat as 'n voorvereiste vir 'n organisme se bestaan. Heackel verduidelik dat met een ekosisteem word sy biota gevorm deur omgewingsfaktore (soos water, grond en geografiese eienskappe) en die wisselwerking tussen lewende wesens; die oorspronklike idee van 'n biotoop was nou verwant aan die evolusieteorie. Daarna het F. Dahl, 'n professor aan die Berlynse Dierkundemuseum, na hierdie ekologiese sisteem as 'n "biotope" (biotop) verwys (1908).

Hoewel die term "biotoop" beskou word as 'n tegniese woord met betrekking tot ekologie, word die term meer algemeen gebruik in administrasie en inwonderaktiwiteite. Sedert die 1970's het die term "biotoop" heelwat aandag gekry as 'n sleutelwoord regoor Europa (veral in Duitsland) vir die bewaring, herlewing en skep van natuurlike omgewingsliggings. Wanneer dit in hierdie konteks gebruik word, verwys die term "biotoop" dikwels na 'n kleiner in meer spesifieke ekologie wat deel vorm van mense se alledaagse lewens. Veral in Duitsland word aktiwiteite wat betrekking het op die skep van biotope geesdriftig verwelkom. Hierdie aktiwiteite sluit in:
Verskeie sektore is deel van hierdie aktiwiteite, insluitend argitektuur, siviele ingenieurswese, stadsbeplanning, landbou, rivierontwikkeling, meerkunde, biologie, opvoeding, landskaptuinmaak en tuistuinmaak. In alle velde probeer 'n verskeidenheid mense 'n lewensvatbare manier kry vir mense om ander lewende dinge te respekteer. Die term "biotoop" sluit 'n volledige omgewingsbenadering in.

Die volgende vier punte is die hoofeienskappe van biotope.

'n Biotoop word oor die algemeen nie beskou as 'n grootskaalse fenomeen nie. 'n Biotoop kan byvoorbeeld 'n park wees, of 'n agtertuin, selfs potplante of 'n vistenk op 'n stoep. Met ander woorde, 'n biotoop is nie 'n makroskopiese maar 'n mikroskopie benadering tot die bewaring van ekosisteem- en biologiese verskeidenheid. Gevolglik is biotope 'n deel van gewone mense se daaglikse aktiwiteite en lewens, met meer mense wat in staat is om deel te neem aan die skep van 'n biotoop en die volgehoue bestuur daarvan.

Daar word dikwels benadruk dat biotope nie geïsoleer moet word nie. Trouens, biotope behoort aan mekaar en aan ander omliggende lewe gekoppel te word want sonder dié verbindings aan lewensvorme soos diere en plante sal biotope nie doeltreffend werk as 'n plek waar uiteenlopende organismes leef nie. Dus is een van die doeltreffendste strategieë om biotope te skep, deur 'n "strook" van biotope te beplan, nie net 'n "punt" waar diere en plante kom en gaan nie. (So 'n organiese beweegroete word 'n korridor genoem.) In die strookmetode sal die middel van die netwerk groot groen stukke grond wees: 'n woud, natuurlike park of 'n begraafplaas. Deur stukke grond aan groter biotoopgebiede te koppel soos 'n parkgordel langs 'n rivier, klein stadsparke, tuine en selfs bome langs die pad kan biotope in 'n netwerk byeenkom. Met ander woorde, biotope is 'n oop en nie 'n geslote stelsel nie en is 'n werkbare strategie.

Die term "biotoop" geld nie vir biosfeer-reservate nie, wat heeltemal apart van mense is en die objek van menslike bewondering word. In teenstelling daarmee is dit 'n deel van menslike lewe. 'n Ornamentele blombedding kan as 'n biotoop beskou word (hoewel 'n baie klein een) aangesien dit die ervaring van menslike lewe verryk. 'n Area met baie funksies, soos 'n menslike lewenspasie, wat 'n tuiste vir ander lewende dinge is, of dit nou plante of diere is, kan as 'n bioskoop beskou word.

Wanneer kunsmatige artikels by 'n biotoopligging gevoeg word, is hul ontwerp en opstelling baie belangrik vir die herlewing van die biotoop. Areas waar bome geplant is en die oppervlak ongelyk is, lei tot plante wat uitloop en klein insekte wat daar hul neste maak. 'n Mat of net van natuurlike vesel sal mettertyd afbreek namate dit aan die weer blootgestel word. Daar is dus nie 'n bionale teenstand tussen die natuurlike en kunsmatige in 'n biotoop nie. Trouens, sulke artikels word algemeen gebruik.

Dit is veral kenmerkend van Duitsland, wat die geboorteplek van die term "biotope" is, waar die owerhede die inisiatief neem om biotope te bewaar en te sorg dat dit met stads- en streeksbeplanning en die gebied se geskiedenis en landskap ooreenstem.

Die federale natuurbeskermingswet (Bundesnaturschutzgesetz, sedert 1976) vereis dat wilde diere en plante en hul gemeenskap beskerm moet word as deel van die ekosisteem in die spesifieke verskeidenheid wat natuurlik en histories gegroei het, en hul biotoop en ander lewensomstandighede beskerm, bewaar, ontwikkel en herstel moet word. (Nommer 9, Klousule 1, Artikel 2). Die wet bepaal ook dat sekere soorte biotope waar heelwat van 'n spesifieke verskeidenheid voorkom, nie deur ontwikkeling beskadig mag word nie. Daar is dus 'n wet wat die beskerming van biotope magtig. Daar is ook 'n provinsiale wet wat met die federale wet ooreenstem. Sulke ontwikkelings was ongewoon in daardie tyd.

Baie Duitse state word deur die wet verplig om 'n landskapplan (Landschaftsplan) te hê as deel van hul stadsbeplanning, hoewel hierdie planne van plek tot plek effens verskil. Die doel van die "Landschaftsplan" is om die streek se omgewing en landskap te beskerm. Hierdie planne gebruik teks en syfers om die huidige omgewingsituasie te beskryf, asook voorgestelde herstelplanne. Hulle neem byvoorbeeld die streeksligging van die grond, klimaat, windrigting, grond, grondwater, soort biotoop, die verspreiding van diere en plante, die inwoners se welstand en wedywering met ontwikkelingsprojekte in ag.

Biotoopbewaring in stede plaas ook klem op vermaak en ontspanning vir stadsbewoners en om die stadsomgewing te verbeter. Byvoorbeeld, in die reservaat Karlsruhe in Baden-Württemberg kan mense op die fietspad fiets ry of die hond vir 'n stappie neem, maar dit is verbode om plante uit te vang of diere te vang of in die uitgeslote areas te stap. In die kern van biotoopbewaring is die idee dat as die gemeenskapslewe omring is deur 'n ryk oorvloed van wildlewe waarvan die agtergrond in die plaaslike geskiedenis en kultuur gevestig is, word dit verbeter deur die natuur te bewaar en die landskap in stand te hou.

Die term "biotoop" word ook deur akwariumgeesdriftiges gebruik om hul akwariumstelsel te beskryf wat probeer om die natuurlike habitat van spesifieke visse na te maak. Die idee is omstandighede soos die waterparameters, natuurlike plante, soort water (vars, souterig of brak), beligting en om ander inheemse visse in te sluit wat gewoonlik saam voorkom in die natuur, wat dan 'n bepaalde biotoop in die werklike wêreld verteenwoordig. 'n Voorbeeld van een soort Suid-Amerikaanse biotoop kan baie moerasbome, 'n paar inheemse plante, 'n donker voedingsbodem, gedempte lig met drywende plante insluit, asook bylvisse, engelvisse, kardinaalvisse en ander visse wat in Suid-Amerika voorkom.


</doc>
<doc id="120188" url="https://af.wikipedia.org/wiki?curid=120188" title="Fabel">
Fabel

Fabel is 'n literêre genre: 'n kort fiktiewe verhaal, in prosa- of versvorm, waar diere, legendariese wesens, plante, nielewende voorwerpe of natuurkragte oor menslike eienskappe beskik (soos die vermoë om 'n mensetaal te praat) en waarin 'n spesifieke sedeles ('n "moraal") geïllustreer word, wat soms aan die einde uitdruklik as 'n kernagtige spreuk bygevoeg word.

Die verskil tussen 'n fabel en 'n gelykenis is dat diere, plante, nielewende voorwerpe en natuurkragte wat oor spraak of ander menslike vermoëns beskik, nié in gelykenisse voorkom nie.

Die gebruik daarvan was nie altyd so duidelik nie. In die King James-vertaling van die Nuwe Testament is "" (""mythos"") in 1 Timoteus, 2 Timoteus, Titus en 2 Petrus as "fabel" vertaal.

'n Persoon wat fabels skryf, word 'n fabelaar (minder bekend) of 'n fabeldigter genoem.

Die fabel is een van die oudste vorms van volksliteratuur. Moderne navorsers is dit eens dat hierdie verhale meestal deur mondelinge oordrag na ander lande versprei is, en nie as literêre geskrewe versamelings nie. Fabels word in die literatuur van amper elke land aangetref.

Die versameling wat as "Aesopica" of "Aesopus se Fabels" bekend staan, sluit die meeste van die bekendste Westerse fabels in en word aan die legendariese Aesopus toegeskryf wat in ongeveer 550 v.C. glo 'n slaaf in antieke Griekeland was. Toe Babrius fabels uit die "Aesopica" vir 'n Hellenistiese prins "Alexander," in versvorm oorgeskryf het, het hy aan die begin van Boek II uitdruklik geskryf dat hierdie soort "mite" wat Aesopus aan die "seuns van die Hellene" bekend gestel het, 'n uitvinding van die "Siriërs" uit die tyd van "Ninos" ( personifikase van Nineve aan die Grieke) en Belos ("heerser") was. Epicharmus van Kos en Phormis was na berig van die eerstes wat komiese fabels vertel het. Baie bekende fabels van Aesopus sluit in "Die Kraai en die Kruik", "Die Skilpad en die Haas" en "Die Leeu en die Muis". In antieke Griekse en Romeinse onderwys was die fabel die eerste van die "progymnasmata"—opvoedkundige oefeninge in prosastukke en openbare redevoering—waar studente gevra sou word om fabels te leer, daarop uit te brei, hulle eie fabels uit te dink en hulle uiteindelik as oortuigende voorbeelde in langer forensiese of oorredende toesprake te gebruik. Instrukteurs en studente se behoefte aan 'n wye verskeidenheid fabels as materiaal vir hulle voordragte het daartoe gelei dat hulle, soos dié van Aesopus, in bundels versamel is.

Die mondelinge kultuur van Afrika het 'n ryk vertelkunstradisie. Afrikane leef al vir duisende jare in wisselwerking met die natuur, insluitend plante, diere en aardse strukture soos riviere, vlaktes en berge. Grootouers word met geweldige respek in Afrika-gemeenskappe bejeën en ná hulle aftrede vervul hulle 'n nuwe rol as storievertellers. Kinders en, in 'n sekere mate, volwassenes word meegevoer wanneer 'n goeie storieverteller 'n fabel dramaties vertel.

Indie het hy 'n ryk tradisie aan fabelagtige verhale, hoofsaaklik weens die groot rol wat natuurelemente in die kultuur se tradisies en eienskappe vervul. Die meeste van hulle gode is 'n sekere vorm van diere met denkbeeldige eienskappe. Honderde fabels het gedurende die eerste millennium v.C. in antieke Indië ontstaan, dikwels as verhale binne raamverhale. Indiese fabels het 'n gemengde rolverdeling van mense en diere. Die dialoë is dikwels langer as in Aesopus se fabels en dikwels pittig wanneer die diere probeer om mekaar met slimmighede en misleiding te uitoorlê. In Indiese fabels is mense nie bo diere verhewe nie. Die stories is dikwels komies. Die Indiese fabel voldoen aan die universeel bekende tradisies van die fabel. Die beste voorbeelde van Indiese fabels is die Panchatantra en die Jataka-fabels. Hieronder tel Vishnu Sarma se "Panchatantra", die "Hitopadesha", "Vikram and the Vampire", en Syntipas' "Seven Wise Masters", almal versamelings wat later regoor die Ou Wêreld invloedryk was. Ben E. Perry (samesteller van die "Perry-Indeks" van Aesopus se fabels) het redeneer dat sommige van die Boeddhistiese "Jatak tales "en sommige van die fabels in die "Panchatantra" moontlik deur soortgelyke Griekse en Nabye Oosterse fabels beïnvloed is. Vroeëre Indiese epe soos Vyasa se "Mahabharata" en Valmiki se "Ramayana" het ook fabels binne die hoofverhaal bevat, dikwels as byverhale of agtergrondstories. Die bekendste fabels uit die Midde-Ooste was die "Duisend-en-een-nagte, "ook bekend as die "Arabiese nagte".

Fabels het 'n lang tradisie gedurende die Middeleeue gehad, en is in die Europese hoë literatuur opgeneem. Gedurende die 17de eeu het die Franse fabelskrywer Jean de La Fontaine (1621–1695) die sedeles as die siel van die fabel — 'n gedragsreël — beskou. Beginnende by die Aesopus-patroon, het La Fontaine hom daarop toegespits om die hof, die kerk, die opkomende bourgeoisie, trouens die hele menslike spektrum van sy tyd te satiriseer. Navolgers van La Fontaine se model was Engeland se John Gay (1685–1732); Pole se Ignacy Krasicki (1735–1801); Italië se  (1739–1812) en Giovanni de Rossi (1754–1827); Serwië se Dositej Obradović (1739–1811); Spanje se Félix María de Samaniego (1745–1801) en Tomás de Iriarte y Oropesa (1750–1791); Frankryk se Jean-Pierre Claris de Florian (1755–94); en Rusland se Ivan Krylov (1769–1844).

Alhoewel die fabel in moderne tye in kinderboeke as onbenullig afgemaak is, is dit ook by moderne, volwasse literatuur aangepas. Felix Salten se "Bambi" (1923) is 'n "Bildungsroman" — 'n storie van 'n protagonis se volwassewording — wat in die vorm van 'n fabel vertel word. James Thurber behou die antieke fabelstyl in sy boeke "Fables for Our Time" (1940) en "Further Fables for Our Time" (1956), en in sy verhale "The Princess and the Tin Box" in "The Beast in Me and Other Animals" (1948) en "The Last Clock: A Fable for the Time, Such As It Is, of Man" in "Lanterns and Lances" (1961). Władysław Reymont se "The Revolt" (1922), 'n metafoor vir die Bolsjewistiese Revolusie van 1917, beskryf rebelse plaasdiere se oorname van hulle plaas in poging om "gelykheid" in te stel. George Orwell se "Animal Farm" (1945) is op soortgelyke wyse 'n satire van Stalinisme in die besonder, en totalitarisme in die algemeen, in die vorm van 'n dierefabel. Moderne Russiese fabels is dikwels interpretasies van ouer fabels.

In die 21ste eeu het die Napolitaanse outeur Sabatino Scia meer as tweehonderd fabels geskryf wat hy as "Westerse protesfabels" beskryf. Die karakters is nie net diere nie, maar ook voorwerpe, wesens en natuurelemente. Scia se doel is dieselfde as dié van die tradisionele fabelskrywer, en sy fabels vervul die rol van die openbaarmaker van die menslike samelewing. In Latyns-Amerika het die broers Juan en Victor Ataucuri Garcia tot die terugkeer van die fabel bygedra. Maar hulle doen dit met 'n ongewone idee: gebruik die fabel as 'n verspreidingsmiddel van die tradisionele literatuur van die spesifieke plek. In die boek ""Fábulas Peruanas" "wat in 2003 gepubliseer is, het hulle mites, legendes en gelowe van Andiese en Amasoniese Peru versamel om as fabels te skryf. Die resultaat was 'n besondere werk, ryk aan nuanses van die streek. Hier ontdek ons die verhouding tussen mens en sy oorsprong, met die natuur, gesiedenis, gebruike en gelowe wat dan normes en waardes word"."







</doc>
<doc id="120190" url="https://af.wikipedia.org/wiki?curid=120190" title="Senzeni na">
Senzeni na

Senzeni na? (Wat het ons gedoen?) is 'n bekende Xhosa/Zoeloe-volksliedjie.

Tradisioneel is dit veral by begrafnisse gesing, maar in die tyd van apartheid het dit ook 'n politieke betekenis gekry as 'n bekende strydlied teen apartheid. Dit het vele weergawes:



</doc>
<doc id="120191" url="https://af.wikipedia.org/wiki?curid=120191" title="Menslike migrasie">
Menslike migrasie

Menslike migrasie is die beweging van mense van een plek na 'n ander met die doelwit om hulself permanent in die nuwe plek te vestig. Die beweging is dikwels oor lang afstande en van een land na 'n ander, maar interne migrasie is ook moontlik; trouens, dit is wêreldwyd die grootste soort migrasie. Migrasie kan deur individue, familie-eenhede of in groot groepe wees.

Nomadiese bewegings word normaalweg nie as migrasie beskou nie aangesien daar geen bedoeling is om hulle in die nuwe plek te vestig nie omdat die beweging gewoonlik seisoengebonde is. Net enkele nomadiese mense het in die moderne tyd behou nog dié soort lewenstyl. Die tydelike beweging van mense vir die doel om te reis, toerisme, pelgrimstogte of pendel word ook nie as migrasie beskou nie, omdat daar ook nie 'n bedoeling is om hulle in die plek wat besoek word te vestig nie.

Baie ramings van statistieke in wêreldwye migrasiepatrone bestaan.

Die Wêreldbank publiseer sy "Migration and Remittances Factbook "sedert 2008 jaarliks. Die Internasionale Organisasie vir Migrasie gee sedert 1999 jaarliks die "World Migration Report" uit. Die Verenigde Nasies se stastieke-afdeling hou ook 'n databasis van wêreldwye migrasie. Onlangse vordering in navorsing oor migrasie deur die internet hou belofte in vir beter begrip van migrasiepatrone en die beweegredes vir migrasie.

Beduidende interne migrasie kan ook binne 'n land plaasvind, wat óf seisoenale menslike migrasie kan wees (wat grootliks te doen het met landbou en toerisme na landelike plekke), óf verskuiwings van 'n bevolking na stede (verstedeliking) of uit stede uit (ontstedeliking). Studies oor wêreldwye migrasiepatrone se omvang is gewoonlik beperk tot internasionale migrasie.

Die Wêreldbank se "Migration and Remittances Factbook" van 2011 bevat 'n lys van die volgende ramings vir 2010: totale aantal immigrante: 215.8 miljoen of 3.2% van die wêreldbevolking. In 2013 het die persentasie van internasionale trekarbeiders wêreldwyd toegeneem met 33%, waarvan 59% trekarbeiders na ontwikkelde streke mik. Bykans die helfte van hierdie trekarbeiders is vroue, wat een van die mees betekenisvolle veranderinge in die migrasiepatrone van die afgelope halfeeu is. Vroue migreer alleen of saam met hul familielede en gemeenskap. Hoewel vroulike migrasie grootliks beskou word as 'n genootskaplike eerder as onafhanklike migrasie, gee nuwe studies ingewikkelde en veelvuldige redes hiervoor.

'n Onderskeid word dikwels getref tussen vrywillige en gedwonge migrasie, of tussen vlugtelinge wat van politieke konflik of natuurrampe wil ontsnap teenoor ekonomiese of arbeidmigrasie, maar hierdie onderskeid is moeilik om te tref en gedeeltelik subjektief, aangesien die motiverings vir migrasie dikwels wederkerig is. Die Wêreldbank se verslag raam dat teen 2010 16.3 miljoen of 7.6% van migrante as vlugtelinge kwalifiseer. Teen die einde van 2012 was sowat 15.4 miljoen mense vlugtelinge of mense in vlugtelingsituasies – 87% van hulle het asiel gekry in ontwikkelende lande.

Struktuurgewys is daar beduidend Suid-Suid- en Noord-Noord-migrasie, met ander woorde emigrante van hoë-inkomstelande trek na ander hoë-inkomstelande, en 'n groot deel  van emigrante van ontwikkelende lande (na raming 43%) migreer na ander ontwikkelende lande. Die Verenigde Nasies se Bevolkingsfonds verklaar dat "hoewel die Noorde 'n hoër absolute toename in die aantal migrante sedert 2000 (32 miljoen) in vergeleke met die Suide (25 miljoen) het, het die Suide 'n hoër groeikoers ervaar".  Tussen 2000 en 2013 was die gemiddelde jaarlikse veranderingskoers van die migrantebevolking in ontwikkelende lande (2.3%) effens hoër as dié van ontwikkelde streke (2.1%).

Die toptien lande waarheen geïmmigreer word:
Die toptien lande van oorsprong is:
Die toptien migrasiekorridors wêreldwyd is: 1. Libië-Europese Unie 2. Mexiko-Verenigde State; 3. Rusland-Oekraïne, 4. Oekraïne-Rusland; 5. Bangladesj-Indië; 6. Turkye-Duitsland; 7. Kazakhstan-Rusland; 8. Rusland-Kazakhstan; 9. China-Hongkong; 10. China-Verenigde State.

Geldsendings, met ander woorde geld wat deur migrantwerkers na hul tuislande gestuur word, maak 'n beduidende deel uit van die ekonomie van party lande. Die toptien ontvangers van geldsendings in 2010 was (ramings in miljard Amerikaanse dollar) 1. Indië (55; 2.7% van BBP), 2. China (51; 0.5% van BBP), Mexiko (22.6; 1.8% van BBP), Filippyne (21.3; 7.8% of van BBP), Frankryk (15.9; 0.5% van BBP), Duitsland (11.6; 0.2% van BBP), Bangladesj (11.1; 7.2% van BBP), België (10.4; 1.9% van BBP), Spanje (10.2; 0.7% van BBP), Nigerië (10.0; 1.9% van BBP).

Die Verenigde Nasies het berig dat 2014 die hoogste vlak van gedwonge migrasie tot op hede gehad het: 59.5 miljoen individue, wat veroorsaak is deur "vervolging, konflik, geweld wat algemeen voorkom of skendings van menseregte", vergeleke met 51.2 miljoen in 2013 ('n toename van 8.3 miljoen) en met 37.5 miljoen 'n dekade vroeër. Teen 2015 was een uit elke 122 mense 'n vlugteling, iemand wat in hul land verskuif is of wat besig is om vir asiel aansoek te doen. National Geographic het vyf kaarte uitgegee van menslike migrasie wat in 2015 aan die gang was, wat op die VN-verslag gegrond is.

Daar is 'n aantal redes waarom mense verkies om na 'n ander land te migreer. Globalisering het die vraag na werkers van ander lande laat toeneem ten einde nasionale ekonomieë in stand te hou. Hierdie individue, wat bekend staan as "ekonomiese migrante",  is oor die algemeen van verarmde ontwikkelende lande en migreer om voldoende inkomste te verkry om te kan oorleef. Hierdie inkomste word gewoonlik huis toe gestuur na familielede in die vorm van geldsendings en het 'n belangrike geldbron vir 'n aantal ontwikkelende lande geword. Mense verskuif ook of word gedwing om te skuif as gevolg van konflik, menseregteskendings, geweld of om vervolging vry te spring. In 2013 is geraam dat ongeveer 51.2 miljoen mense in hierdie kategorie geval het.  Nog 'n rede waarom mense trek, is om toegang tot geleenthede en dienste te verkry of om van uiterste weerstoestande te ontsnap. Hierdie soort beweging is gewoonlik van landelike na stedelike gebiede en staan bekend as "interne migrasie." Sosio-kulturele en geo-historiese faktore speel ook 'n groot rol. Byvoorbeeld, in Noord-Afrika word jy beskou as iemand met sosiale aansien as jy 'n immigrant in Europa is. Boonop is baie van dié lande eertydse Europese kolonies. Dit beteken baie mense het familie wat wetlik in Europa woon, wat dikwels 'n belangrike hulpmiddel is vir immigrante wat pas in 'n Europese land aangekom het. Familie kan help met verbly en navorsing vir werk. Die geografiese nabyheid van Afrika aan Europa en die lang geskiedkundige bande tussen Noord- en Suid-Mediterreense lande spoor ook baie aan om te migreer.

Daar is 'n aantal teorieë wat die internasionale vloei van geld en mense van een land na 'n ander verduidelik.

Dié teorie van migrasie verklaar dat die hoofrede vir arbeidmigrasie die loonverskil tussen twee geografiese plekke is. Die loonverskille word gewoonlik gekoppel aan die geografiese vraag na arbeid en die aanbod daarvan. Daar kan gesê word dat gebiede met 'n tekort aan arbeid maar 'n oormaat aan kapitaal 'n relatief hoë loon betaal, terwyl gebiede met 'n hoë arbeidsaanbod en 'n gebrek aan kapitaal 'n relatief lae loon betaal. Arbeid is geneig om uit lae-loon-areas na hoë-loon-gebiede te vloei. Dikwels met dié vloei van arbeid kom daar veranderinge in die land waarheen die geld gestuur word en die land waar dit vandaan kom. Neoklassieke ekonomiese teorie is veral nuttig om transnasionale migrasie te beskryf, want dit word nie beperk deur internasionale immigrasiewette en soortgelyke regeringsregulasies nie.

Die dubbelarbeidmarkteorie verklaar dat migrasie grootliks veroorsaak word deur lokfaktore in meer ontwikkelde lande. Dié teorie veronderstel dat die arbeidsmark in hierdie ontwikkelde lande uit twee segmente bestaan: tersiêr, wat hooggeskoolde arbeid vereis, en primêr, wat baie arbeidintensief is, maar laaggeskoolde werkers vereis. Dié teorie veronderstel dat migrasie van minder ontwikkelde lande na meer ontwikkelde lande die gevolg is lokfaktore wat veroorsaak is deur 'n behoefte aan arbeid in die ontwikkelde land in hul sekondêre mark. Trekarbeiders is nodig om die laagste vlak van die arbeidsmark te vul aangesien die inheemse arbeiders nie hierdie werk wil doen nie omdat dit geen belofte inhou nie. Boonop stoot die aanvanklike tekort aan beskikbare arbeiders lone op, wat migrasie nog meer aanloklik maak. 'n Vinnige verandering kan wel in die 21ste eeu gesien word waar arbeiders van minder ontwikkelde lande behandel word soos hooggeskoolde immigrante aangesien hulle 'n noodsaaklike rol in die tersiêre segment speel.

Dié teorie verklaar die vloei en patrone van migrasie kan nie net op die vlak van individuele werkers en hul ekonomiese aansporings verklaar word nie, maar dat groter sosiale eenhede ook in ag geneem moet word. Een so 'n sosiale eenheid is 'n huishouding. Migrasie kan beskou word as 'n gevolg van 'n teësin in risiko aan die kant van 'n huishouding met 'n onvoldoende inkomste. Die huishouding het in hierdie geval 'n behoefte aan bykomende geld wat verkry kan word deur geldsendings wat teruggestuur word deur familielede wat trekarbeid in die buiteland doen. Die geldsendings kan ook 'n groter uitwerking hê op die land van waar die geld kom in geheel aangesien dit kapitaal inbring. Onlangse navorsing het ondersoek ingestel na die afname in die migrasie tussen deelstate in die Verenigde State van 1991 tot 2011. Hiervolgens is die afname vanweë die vermindering van die geografiese bepalings van beroepe en 'n toename in werkers se vermoë om meer oor plekke te wete te kom voordat hulle soontoe trek, deur sowel inligtingstegnologie as goedkoop reise. Ander navorsers het bevind dat die liggingspesifieke aard van behuising belangriker is as die trekkoste om arbeidhertoewysing te bepaal.

Relatiewe ontnemingteorie verklaar dat die bewustheid van die verskil in inkomste tussen bure en ander huishoudings in die gemeenskap van waar die trekarbeider kom ook 'n belangrike faktor is. Die aansporing om te migreer is veel hoër in gebiede met 'n hoë vlak van ekonomiese ongelykheid. Op kort termyn kan geldsendings ongelykheid selfs nog meer maak, maar op lang termyn kan dit dit inderdaad verminder. Daar is twee stadiums van migrasie vir 'n werker: eerstens belê hulle in menslikekapitaalskepping, en dan probeer hulle op hul belegging kapitaliseer. Op hierdie manier kan suksesvolle trekarbeiders hul nuwe kapitaal gebruik vir beter opvoeding vir hul kinders en beter blyplekke vir hul families. Suksesvolle hooggeskoolde emigrante kan as voorbeeld dien vir bure en potensiële trekarbeiders wat hoop om daardie vlak van sukses te behaal.

Die wêreldstelselsteorie kyk na migrasie vanuit 'n globale perspektief. Dit verduidelik dat die wisselwerking tussen verskillende gemeenskappe 'n belangrike faktor kan wees in sosiale verandering binne gemeenskappe. Handel met een land, wat ekonomiese agteruitgang in 'n ander veroorsaak, kan 'n aansporing skep om na 'n land met 'n lewendiger ekonomie te trek. Daar kan beweer word dat selfs na kolonisasie die ekonomiese afhanklikheid van die eertydse kolonie steeds op die moederland neerkom. Die opvatting van internasionale handel is egter omstrede en party mense beweer dat vrye handel inderdaad die migrasie tussen ontwikkelende en ontwikkelde lande kan laat afneem. Daar kan geredeneer word dat ontwikkelde lande arbeidintensiewe goedere invoer, wat 'n toename in die indiensneming van ongeskoolde arbeid in die minder ontwikkelde lande tot gevolg het, en die uitvloei van trekarbeiders laat afneem. Die uitvoer van kapitaalintensiewe goedere van ryk na arm lande maak ook inkomste- en indiensnemingtoestande gelyk, wat ook migrasie verminder. In albei rigtings kan hierdie teorie gebruik word om die migrasie tussen twee lande wat geografies ver van mekaar verwyder is, te verduidelik.


</doc>
<doc id="120193" url="https://af.wikipedia.org/wiki?curid=120193" title="Wiener Zentralfriedhof">
Wiener Zentralfriedhof

Die Wiener Zentralfriedhof ("Sentrale Begraafplaas van Wene") is die grootste begraafplaas in die Oostenrykse hoofstad Wene wat as laaste rusplek vir aanhangers van alle gelowe dien. Die dodeakker, een van die grootstes in Europa wat 2,5 km² met 330 000 permanente grafte beslaan, is tegelykertyd 'n parklandskap wat met sy ryk fauna en flora as ontspanningsterrein by hoofstadbewoners en toeriste gewild is. 'n Groot aantal eregrafte vir bekende persoonlikhede en geboue in die Jugendstil maak van die "Wiener Zentralfriedhof", wat in 1874 geopen is, een van die mees besoekte besienswaardighede in Wene.

Anders as wat die naam aandui, is die "Wiener Zentralfriedhof" nie in die Weense middestad geleë nie, maar aan die suidoostelike stadsrand gevestig – in Simmering, 'n nedersetting wat in 1874 nog nie deel uitgemaak het van die stadsgebied nie en eers in 1892 by Wene ingesluit is. Die begraafplaas – een van 'n vyftigtal in die Oostenrykse hoofstad – vervul nogtans 'n sentrale funksie as die grootste dodeakker in Wene, met grafkoste wat aansienlik laer is as op ander, meer sentraal geleë begraafplase met beperkte kapasiteite.

Simmering se hoofstraat, die belangrikste verkeersaar in die distrik, bied maklike toegang tot die begraafplaas. In die onmiddellike omgewing van die "Wiener Zentralfriedhof" het talle klipmesselaars, bloemiste en ander besighede, wat dienste in die begraafplaas lewer, hul bedrywe gevestig. Alhoewel die begraafplaas tussen die besige hoofstraat en die spoorlyn, wat die Weense middestad met die lughawe in Schwechat verbind, geleë is, word die uitgestrekte terrein grotendeels teen verkeersgeraas beskerm. Dit is nogtans reg onder een van die vlugroetes na die nabygeleë lughawe geleë, met talle vliegtuie wat op 'n lae hoogte invlieg.


</doc>
<doc id="120196" url="https://af.wikipedia.org/wiki?curid=120196" title="Voestalpine">
Voestalpine

Voestalpine AG is 'n Oostenrykse aandelemaatskappy met wêreldwye belange in die staal- en tegnologiebedryf. Die onderneming, wat sy hoofkwartier in Linz in die deelstaat Opper-Oostenryk het, is in 1995 gevestig en het sy oorsprong in die staalvervaardiger VÖEST, 'n onderneming wat in 1946 as deel van Oostenryk se genasionaliseerde sleutelbedrywe in die nywerheidsektor gestig is.

Voestalpine het belange in 'n vyftigtal lande, met sowat 500 dogterondernemings en aanlegte, en omstreeks 51 600 medewerkers (in 2017/18). Sy aandele word sedert 1995 op die Weense Effektebeurs genoteer. In die fiskale jaar 2017/18 het Voestalpine se omset sowat €12,9 miljard beloop.

Die Suid-Afrikaanse dogteronderneming "voestalpine VAE SA (Pty) Ltd" het sy hoofkwartier in die nywerheidsgebied van Isando in Gauteng, met strategiese sake-eenhede in Isando (tot 2017/18 in Bloemfontein) en Kimberley.


</doc>
<doc id="120198" url="https://af.wikipedia.org/wiki?curid=120198" title="Verkeersopeenhoping">
Verkeersopeenhoping

Verkeersopeenhoping is toestand op vervoernetwerke wat plaasvind as die gebruik toeneem, en word gekenmerk deur stadiger spoed, langer reistyd en al hoe meer voertuigtoustanery. Die mees algemene voorbeeld is die fisiese gebruik van paaie deur voertuie. Wanneer die verkeersvraag xxx hoog genoeg is dat die wisselwerking tussen die voertuie die spoed van die verkeer vertraag, is die gevolg opeenhoping.

Namate vraag die kapasiteit van die pad nader (of van die verkeerskruising op die pad), begin erge verkeersopeenhoping. Dit word ook 'n verkeersknoop ("traffic jam") genoem. Verkeersopeenhoping kan daartoe lei dat bestuurders gefrustreerd raak, wat kan lei tot padwoede.

Wiskundig word na opeenhoping gekyk as die aantal voertuie wat op 'n gegewe tyd verby 'n sekere punt beweeg. Die beginsels van vloeidinamika het betrekking op opeenhopings.

Verkeersopeenhopings vind plaas wanneer die hoeveelheid verkeer 'n groter vraag na plek skep wat meer is as die beskikbare vermoë van die pad; dit word die versadigingspunt genoem. Daar is 'n aantal spesifieke omstandighede wat opeenhoping veroorsaak of vererger; die meeste van hulle verminder die vermoë van 'n pad op 'n gegewe punt of oor 'n sekere afstand, of vermeerder die aantal voertuie wat vereis word vir 'n gegewe hoeveelheid van mense of goedere. Sowat die helfte van Amerikaanse verkeersopeenhoping word toegeskryf aan bloot die hoeveelheid verkeer; die res word toegeskryf aan veral verkeersvoorvalle, padwerke en weervoorvalle.

Verkeersnavorsing kan steeds nie ten vole voorspel onder watter omstandighede 'n verkeerknoop (in teenstelling swaar verkeer wat nogtans egalig vloei) skielik kan gebeur nie. Daar is bevind dat individuele voorvalle (soos botsings of selfs 'n motor wat erg rem in verkeer wat tot op daardie punt egalig gevloei het) kan 'n rimpeluitwerking hê, wat kan uitsprei en 'n onafgebroke verkeersknoop skep, waar normale vloei andersins langer soos voortduur.

Sommige verkeersingenieurs het die reëls van vloeidinamika op verkeersvloei probeer toepas, soortgelyk aan die vloei van vloeistof in 'n pyp. Opeenhopingnabootsings en waarnemings van die verkeer self toon dat in swaar maar vry vloeiende verkeer verkeersknope spontaan kan ontstaan, wat veroorsaak is deur onbenullige voorvalle (die "skoenlapper-uitwerking"), soos die skielike stuurbeweging deur 'n enkele motoris. Verkeerswetenskaplikes vergelyk so 'n situasie aan superverkoelde vloeistof wat skielik vries.

Maar anders as vloeistof word verkeersvloei dikwels beïnvloed deur tekens of ander voorvalle by kruisings wat van tyd tot tyd die egalige vloei van verkeer beïnvloed. Alternatiewe wiskundige teorieë bestaan, soos Boris Kerner se driefase-verkeersteorie.

Weens die swak ooreenstemming tussen teoretiese modelle en verkeersvloei wat werklik bestudeer is, probeer vervoerbeplanners en snelwegingenieurs om verkeersvloei te voorspel deur empiriese (op ervaring gegrond) modelle. Hul werkende  xxx verkeersmodelle gebruik gewoonlik 'n kombinasie van makro-, mikro- en mesoskopiese kenmerke, en kan ook entropie-uitwerkings byvoeg, deur groepe voertuie in "pelotonne" in te deel en deur die vloeipatrone te ewekansig te maak binne individuele dele van die netwerk. Hierdie modelle word dan gewoonlik gekalibreer deur die werklike verkeersvloei op die punte op die netwerk te meet, en die basisvloei word dan daarvolgens aangepas.

'n Span wiskundiges van die Massachusetts Instituut van Tegnologie het 'n model ontwikkel wat die vorming van "spookverkeersknope" omskryf, waar klein versteurings ('n bestuurder wat te hard rem, of te nabe aan 'n ander motor kom) in swaar verkeer vergroot kan word in 'n volwaardige, selfonderhoudende verkeersknoop. 'n Belangrike element in die studie is die besef dat die wiskunde van die sulke verkeersknope opvallend eenders is as die vergelykings wat die knalgolwe wat deur ontploffings veroorsaak beskryf, sê Aslan Kasimov van die instituut se wiskundedepartement. Dié ontdekking het die span in staat gestel om verkeersknoopvergelykings op te los waaroor teorieë al in die 1950's geformuleer is.

Opgehoopte paaie kan beskou word as 'n voorbeeld van die "tragedie van die burgerstand". Omdat paaie op die meeste plekke gratis is, is daar min finansiële aansporing vir bestuurders om hulle nie te oorgebruik nie, tot op die punt waar die verkeer in 'n knoop verval nie, wanneer vraag beperk word deur geleentheidskoste. Die privatisering van snelweë en verskillende pryse vir paaie is al albei voorgestel as stappe wat ophopings kan verminder vanweë ekonomiese aansporings en ontmoedigings. Opeenhopings kan ook veroorsaak word deur nieherhalende snelwegvoorvalle is 'n botsing of parwerke, wat die pad se kapasiteit kan verlaag tot onder normalle vlakke.

Die ekonoom Anthony Downs redeneer spitstydverkeer onvermydelik weens die voordele daarvan om 'n standaardwerksdag te hê. Hy staan verskillende pryse vir die gebruik van sekere paaie voor  om ophopings te verminder, en dat die geld wat so verkry word gebruik word om die openbare vervoerstelsel te verbeter.

Verkeersopeenhopings het 'n aantal negatiewe uitwerkings:

Padwoede is aggressiewe of ontstoke optrede deur die bestuurder van 'n voertuig. Dié soort optrede kan onbeskofte gebare, verbale beledigings, die doelbewuste bestuur op 'n onveilige of dreigende manier of die maak van dreigemente insluit. Padwoede kan lei tot woordewisselings, aanvalle en botsings wat kan lei tot beserings of dood. Dit kan beskou word as 'n erge vorm van aggressiewe bestuur.

Opeenhopings het die voordeel wat dit motoriste aanspoor om op ander tye te ry so dat duur padspasie ten volle gebruik word vir 'n meer ure per dag.

Die standaardreaksie op ophopings is om op die een of ander manier die padspasie groter te maak, dalk deur 'n bestaande pad breër te maak of andersins deur 'n nuwe pad, brug of tonnel te bou. Dit kan egter in 'n toename in verkeersvloei lei, wat veroorsaak dat opeenhopings iewers anders plaasvind. Boonop wys Braess se paradoks dat deur padvermoë by te voeg kan die opeenhopings selfs meer maak al word die verkeer nie meer nie.

Daar word aangevoer dat aangesien verkeersopeenhopings die padspoed in stede verminder, dit die voorkoms en felheid van padongelukke kan verminder.

Sommige kommentators beweer dat die vlak van ophopings wat die gemeenskap verdra 'n rasionele keuse is tussen die koste om die vervoerstelsel te verbeter en die voordele van vinniger reistyd. Ander koppel dit grootliks aan subjektiewe lewenstylkeuses, wat 'n onderskeiding tref tussen huishoudings met motors en die daarsonder. 






</doc>
<doc id="120200" url="https://af.wikipedia.org/wiki?curid=120200" title="Supermarine Walrus">
Supermarine Walrus

Die Supermarine Walrus was 'n eenmotorige dubbeldekkervliegboot wat deur die Britse Vlootlugmag en Britse Lugmag tydens die Tweede Wêreldoorlog gebruik is. Die vliegtuig het sy nooiensvlug op 21 Junie 1933 onderneem.



</doc>
<doc id="120201" url="https://af.wikipedia.org/wiki?curid=120201" title="Martialis">
Martialis

Marcus Valerius Martialis (ook net as Martialis bekend; tussen 38 en 41 n.C. tot tussen 102 en 104 n.C.) was ’n Romeinse digter van Hispania (nou Spanje) wat die bekendste is vir sy 12 boeke "Epigramme", wat tussen 86 en 103 n.C. gepubliseer is, tydens die bewind van keisers Domitianus, Nerva en Trajanus. In hierdie kort, gevatte satiriese gedigte skryf hy oor die stadslewe en die skandalige bedrywighede van sy tydgenote, en romantiseer hy sy plattelandse opvoeding. Hy het altesaam 1 561 geskryf, waarvan 1 235 elegiese koeplette is.

Martialis is al die grootste Latynse epigrammatis genoem, en word beskou as die vader van die moderne epigram.


</doc>
<doc id="120203" url="https://af.wikipedia.org/wiki?curid=120203" title="Juvenalis">
Juvenalis

Decimus Iunius Iuvenalis (in Afrikaans bekend as Juvenalis) was ’n Romeinse digter wat in die laat 1ste eeu en vroeë 2de eeu n.C. aktief was. Hy was onder meer die skrywer van "Satires". Die besonderhede oor sy lewe is onseker, maar verwysings na bekende mense in sy tekste dui daarop dat sy eerste gedigte tussen die laat 1ste eeu en vroeë 2de eeu gepubliseer is.

Juvenalis het minstens 16 gedigte geskryf wat ’n ensiklopediese verskeidenheid onderwerpe van oor die hele Romeinse Ryk insluit. Hoewel die "Satires" ’n belangrike bron vir die bestudering van antieke Rome is, maak die oordrywende en komiese manier waarop hulle geskryf is dit moeilik om aanhalings daaruit as feite te gebruik. 


</doc>
<doc id="120205" url="https://af.wikipedia.org/wiki?curid=120205" title="Plautus">
Plautus

Titus Maccius Plautus (ook net as Plautus bekend; c. 254-184 v.C.) was ’n Romeinse dramaturg uit die Oud-Latynse tydperk. Sy komedies is die vroegste Latynse letterkundige werke wat volledig bewaar gebly het. Hy het "Palliata comoedia" geskryf, die genre wat geskep is deur die vader van Latynse letterkunde, Andronicus. 

Nadat sy toneeltalent ontdek is, het hy die name "Maccius" (’n narfiguur in gewilde klugspele) en "Plautus" (’n term wat "met plat voete/ore" beteken) aangeneem. Die meeste van sy komedies is vir ’n Romeinse gehoor aangepas van Griekse modelle, en is dikwels regstreeks geskoei op die werk van Griekse dramaturge. Hy het die Griekse teks ’n geurtjie gegee wat by Romeinse gehore sou aanklank vind.





</doc>
<doc id="120207" url="https://af.wikipedia.org/wiki?curid=120207" title="Noorduyn Norseman">
Noorduyn Norseman

Die Noorduyn Norseman is 'n Kanadese vliegtuig wat oorspronklik ontwikkel is vir kommersiële gebruik en later ontwikkel is vir militêre gebruik tydens die Tweede Wêreldoorlog. Die vliegtuig het sy nooiensvlug in Januarie 1935 afgelê. Dit is as beide 'n vlottervliegtuig en landgebaseerde vliegtuig ontwikkel. Dit kon ook toegerus word met 'n ski landingstel.

Na die nooiensvlug was die eerste modelle bedryf deur "Dominion Skyways" wat later deel van "Canadian Pacific Air Lines" geword het. Gedurende die volgende vyf jaar het Noorduyn slegs sewentien verdere vliegtuie verkoop; aan kommersiële operateurs asook die "Royal Canadian Mounted Police". Nadat die Tweede Wêreldoorlog uitgebreek het, het die aanvraag na die militêre weergawe van die vliegtuig die hoogte in geskiet.

Die Koninklike Kanadese Lugmag het 38 vliegtuie bestel vir radio- en navigasieopleiding onder beheer van die "Empire Air Training Scheme". Die "United States Army Air Forces" het eers sewe YC-64 modelle geëvalueer wat in die middel van 1942 afgelewer is. Daarna plaas hulle 'n bestelling vir 746 van die C-64A model. Onder die Leen-en-pagwet is 34 van die vliegtuie aan die "RCAF" verskaf en 43 aan ander Geallieerde lugmagte. Drie is aan die Amerikaanse Vloot verskaf as die JA-1.

Daar was beplan dat Aeronca ook die C-64A sou vervaardig maar dit is gekanselleer. Hulle wel ses C-64B verskaf aan die "Engineering Corps" in 1943. Die vliegtuig was die meeste gebruik as passasier of vragvliegtuig maar dit was ook gebruik vir kommunikasie of om ongevalle af te voer. Produksiue van die Norseman is eers in 1946 deur Noorduyn gestaak. Daarna was dit deur die die "Canadian Car and Foundry Company" oorgeneem. Die laaste van 918 Norseman vliegtuie was eers in Januarie 1960 voltooi. Die laaste kommersiële model het as die die Noreseman V bekend gestaan.



</doc>
<doc id="120209" url="https://af.wikipedia.org/wiki?curid=120209" title="Hoofmonnik (vlinder)">
Hoofmonnik (vlinder)

'n Hoofmonnik of Toordokter ("Chief" of "Chief Friar" soos dit in Engels bekend staan), is 'n vlinder, "Amauris echeria", met 18 subspesies, en behoort tot die familie van vierpootskoenlappers (Nymphalidae). 

Dit kom in Suid-Afrika meestal in laagliggende gebiede voor, asook by berghange vanaf Nigerië tot Eritrea en suid tot by Malawi en Zambië. In die suide van Mosambiek, Zimbabwe, Botswana en Swaziland kom dit op laer vlakke voor, en daal na seevlak in die suidelike distrikte van Suid-Afrika. 

Die Hoofmonnik kom meestal in bergwoude en lae berghange voor, maar in Suid Afrika kom dit ook in laagliggende gebiede voor. 

Swart bokant met roomkleurige kolle op die voorvlerk. Die vlerkspan van die mannetjie is 55 – 65 mm, en die van die wyfie is 63 – 70 mm.


</doc>
<doc id="120211" url="https://af.wikipedia.org/wiki?curid=120211" title="Beëdigde verklaring">
Beëdigde verklaring

'n Beëdigde verklaring (Engels: "affidavit") is 'n geswore verklaring wat onder eed afgelê word. Die persoon wat dit aflê verklaar onder eed dat die inhoud, na die beste van sy kennis, juis en korrek is. Die verklaring word onderteken deur die persoon wat die verklaring maak, asook deur 'n kommissaris van ede ('n persoon wat oor die nodige jurisdiksie beskik om die eedsverklaring te administreer en te bevestig dat die persoon die verklaring onder eed gemaak het). Beëdigde verklarings is van groot belang tydens 'n wettige proses.

'n Gewone verklaring is 'n weergawe van gebeure wat die waarheid kan wees of nie. Dit word nie onder eed of affirmasie afgelê nie. Daarteenoor word 'n beëdigde verklaring onder eed of affirmasie voor ’n kommissaris van ede afgelê. As sulks gee dit voor om die waarheid te wees.

Tydens 'n regsgeding kan getuienis soms deur middel van 'n beëdigde verklaring toegelaat word. Dit skep egter die probleem dat die beskuldigde nie die geleentheid gebied word om die verklaarder te kruisondervra nie. As sulks, kan dit inbreuk maak op die beginsel van "audi alteram partem", wat een van die hoekstene van natuurlike geregtigheid is.



</doc>
<doc id="120212" url="https://af.wikipedia.org/wiki?curid=120212" title="Cato die ouere">
Cato die ouere

Cato die ouere (Latyn: Cato Major; 234-149 v.C), gebore as Marcus Porcius Cato, was ’n Romeinse senator en historikus wat bekend was vir sy konserwatisme en teenstand teen hellenisering (vergrieksing). Hy was ook bekend as Cato die sensor ("Cato Censorius"), Cato die wyse ("Cato Sapiens") en Cato die antieke ("Cato Priscus") en was die eerste skrywer van geskiedenis in Latyn. 

Hy het gekom uit ’n antieke plebejiese (burgerlike) familie wat bekend was vir hul militêre diens. Soos sy voorouers was Cato verknog aan landbou wanneer hy nie in die weermag was nie. Nadat hy Lucius Valerius Flaccus se aandag getrek het, is hy na Rome gebring waar hy die reeks ampte bekend as "cursus honorum" gevolg het: Hy was agtereenvolgens "tribunus militum" (214 v.C.), "quaestor" (204 v.C.), "aedile" (199 v.C.), "praetor" (198 v.C.), junior konsul (195 v.C.) saam met Flaccus en sensor (184 v.C.). As sensor het hy probeer om Rome se antieke gebruike ("mos maiorum") te bewaar en "verderflike" Hellenistiese invloede teengestaan. 

Sy bynaam "die ouere" onderskei hom van sy ewe beroemde kleinseun Cato die jongere, wat Julius Caesar teengestaan het.


</doc>
<doc id="120216" url="https://af.wikipedia.org/wiki?curid=120216" title="Debre Damo">
Debre Damo

Debre Damo is 'n prominente tafelberg of "amba" (d.i. bergvesting) noordoos van Aksoem, aan die noordgrens van Ethiopië. Dit verwys ook na die kloosterkompleks op die bergplato wat volgens oorlewering reeds van die 6de eeu af bestaan. Dit is wes van Adigrat, in die Mehakelegnaw-sone van die Tigrai-landstreek geleë. Die bergplato vorm 'n trapesium van 1 km by 400 meter, op 'n hoogte van 2 216 meter bo seespieël.

Die antieke klooster op Debre Damo bevat die oudste staande kerkgebou in Ethiopië, en word beskou as die kern van die Ethiopiese kerk. Dit kan net deur mans besoek word, en is slegs bereikbaar deur met een van die gevlegte riemtoue teen die 15 meter-hoë krans uit te klim. Die klooster is bekend om hul versameling manuskripte, sommige nog in Ge'ez, en die kerkgebou waarvan die oorspronklike boustyl behoue gebly het.

Een van Ethiopië se nege Christenheiliges, aboen (d.i. biskop) Za-Mikael Aregawi, sou die klooster te Debre Damo in die 5de of 6de eeu gestig het. In oorlogstyd was dit 'n toevlug en vesting vir die noordelike aristokrate, en een van die monnike sou instrumenteel wees in die omverwerping van die laaste Zagwe-koning. Op hul beurt het die kloosters baatgevind by "gült", oftewel bruikleen van land, wat deur die aristokrate toegestaan is.

Die klooster is vir die eerste keer argeologies ondersoek deur E. Litton, wat vroeg in die 20ste eeu 'n Duitse ekspedisie na noordelike Ethiopië gelei het. Toe David Buxton die antieke kerk in die mid-1940s besigtig het, was dit volgens hom op die punt van ineenstorting. 'n Paar jaar later het die Engelse argitek D.H. Matthews bygedra tot die restourasie van die gebou, wat die herstel van een van die hout-en-klipmure ingesluit het, wat naamlik kenmerkend is van die Aksoemitiese argitektuur.

Thomas Pakenham wat die kerk in 1955 besoek het, vermeld 'n oorlewering dat Debre Damo, soos die meer bekende Wehni en Amba Geshen, eens as koninklike gevangenis vir opvolgers van die Keiser van Ethiopië gedien het. Pakenham meld dat die buitemure van die kerk bestaan uit lae kalksteenblokke wat afgewissel word met hout, en projekterende stompe wat by die Ethiopiërs as 'aapkoppe' bekend staan. Toe Pakenham die kerk betree was hy beïndruk met die afwerking:

Die meer as honderd monnike is redelik selfvoorsienend, en elke huis beskik oor 'n waterput wat uit die rots gekerf is. Beendere van gestorwenes word in vlak grotte op die plato geberg.



</doc>
<doc id="120217" url="https://af.wikipedia.org/wiki?curid=120217" title="Lucretius">
Lucretius

Titus Lucretius Carus (ook net as Lucretius bekend; 15 Oktober 99 – 55 v.C.) was ’n Romeinse digter en filsoof. Sy enigste bekende werk is die didaktiese filosofiese gedig "De rerum natura" oor die beginsels en filosofie van Epikurisme; dit kan vertaal word as "Oor die Aard van Dinge". Lucretius het al die eer gekry vir die uitdink van die drietydperkstelsel wat van 1834 af deur C.J. Thomsen geformuleer is. Baie min is oor Lucretius se lewe bekend; die enigste feit wat vir seker is, is dat hy óf ’n vriend óf kliënt was van Gaius Memmius, aan wie die gedig gerig en opgedra is.

"De rerum natura" het ’n aansienlike invloed op die Augustyne digters gehad, veral Virgilius (in sy "Aeneid" en "Georgics") en Horatius. Die werk het in die Middeleeue verdwyn, maar is in 1417 in ’n klooster in Duitsland herontdek.


</doc>
<doc id="120219" url="https://af.wikipedia.org/wiki?curid=120219" title="Catullus">
Catullus

Gaius Valerius Catullus (ook net as Catullus bekend; 84-54 v.C.) was ’n Latynse digter uit die laat periode van die Romeinse Republiek. Hy het gedigte in ’n neoteriese (moderne) styl geskryf wat oor persoonlike lewens eerder as klassieke helde gegaan het. Sy werk wat behoue gebly het, word steeds wyd gelees en beïnvloed steeds poësie en ander kunsvorme.

Catullus se gedigte is deur talle ander digters gewaardeer. Hy het digters soos Ovidius, Horatius en Virgilius beïnvloed. Ná die herontdekking van sy werk in die laat Middeleeue was daar weer ’n oplewing in sy gewildheid, al het sy eksplisiete skryfstyl baie lesers geskok.

Sy gedigte is bewaar in ’n versameling van 116 "carmina" (die presiese getal verskil van uitgawe tot uitgawe). Dit kan in drie dele verdeel word volgens hul vorm: 60 kort gedigte ("polymetra"), 8 langer gedigte en 48 epigramme.


</doc>
<doc id="120221" url="https://af.wikipedia.org/wiki?curid=120221" title="Swart-bosbruintjie">
Swart-bosbruintjie

'n Swart-bosbruintjie (of "Common Bush Brown" soos dit in Engels bekend staan), is 'n vlinder, "Bicyclus safitza", met 'n aantal subspesies, en behoort tot die familie van vierpootskoenlappers (Nymphalidae). 

Dit kom dwarsoor Afrika voor, insluitend Madagaskar.

Swart-bosbruintjie kom hoofsaaklik in savanna en oop of afgetakelde droë woude voor, maar in die droë seisoen word dit ook in reënwoude aangetref, waar die woud nie te dig is nie.

Die mannetjie is donkerbruin en die wyfie is effens ligter van kleur. Albei geslagte het kenmerkende oogkolle aan die onderkant van die voorvlerk en somtyds aan die agtervlerk. Die vlerkspan van die mannetjie is 45 – 48 mm, en die van die wyfie is 40 – 43 mm. Die oogkolle is baie opvallend in die somermaande en minder in die wintermaande.


</doc>
<doc id="120222" url="https://af.wikipedia.org/wiki?curid=120222" title="Tibullus">
Tibullus

Albius Tibullus (ook net as Tibullus bekend; 55-19 v.C.) was ’n Latynse digter en skrywer van treurdigte. Sy eerste en tweede boek met gedigte het bewaar gebly; baie ander tekste wat aan hom toegedig word, is van twyfelagtige oorsprong.

Min is oor Tibullus se lewe bekend. Daar is net ’n paar verwysings na hom deur latere skrywers en ’n kort "Lewe", wat dalk nie deur hom geskryf is nie. Sy geboorteplek is nie bekend nie en daar is twyfel oor sy geboortenaam. Hy het waarskynlik die status van ’n Romeinse ridder gehad (soos uit "Lewe" blyk), en ’n aansienlike fortuin geërf. Nes Virgilius, Horatius en Propertius, lyk dit of hy die grootste deel daarvan verloor het in 41 v.C. in die beslaglegging van Markus Antonius en Octavianus.

Die geleerde Francis Cairns beskou Tibullus as "’n goeie digter, maar nie ’n wonderlike een nie"; Dorothea Wender dink ook hy is ’n minder belangrike digter, maar sê daar is "grasie en afwerking en simmetrie" in sy werk. 

Tibullus skryf onder andere oor sy eerste liefde, wat hy Delia noem maar dalk nie haar regte naam was nie.


</doc>
<doc id="120226" url="https://af.wikipedia.org/wiki?curid=120226" title="Propertius">
Propertius

Sextus Propertius was ’n Latynse treurdigter uit die Augustynse tydperk. Hy is tussen 50 en 45 v.C. in Assisium (nou Assisi) gebore en is kort ná 15 v.C. dood. 

Propertius se werk wat bewaar gebly het, sluit vier boeke "Elegiae" (treurdigte) in. Hy was ’n vriend van die digters Gallus en Vergilius en deur hulle het hy die beskermheer Maecenas gehad, en deur Maecenas keiser Augustus. Hoewel Propertius nie in sy tyd so bekend was as ander Latynse treurdigters nie, beskou geleerdes hom vandag as een van die groot digters.

Baie min is bekend oor die lewe van Propertius buiten sy eie skryfwerk, maar die algemene voorkoms van obskure mitologie in sy gedigte dui daarop dat hy ’n goeie opvoeding gehad het. Uit die gereelde noem van vriende soos Tullus, die nefie van Lucius Volcatius Tullus (konsul in 33 v.C.), en sy gesogte woonplek is dit duidelik hy het tussen die kinders van die rykes beweeg en politieke verbintenisse gehad in die vroeë deel van 20's v.C. Dit was in dié tyd dat hy Cynthia ontmoet het, die ouer vrou wat hom sou inspireer om ’n poëtiese genie te word.


</doc>
<doc id="120228" url="https://af.wikipedia.org/wiki?curid=120228" title="Grumman TBF Avenger">
Grumman TBF Avenger

Die Grumman TBF Avenger was 'n bomwerper wat deur die Amerikaanse Vloot gebruik is tydens die Tweede Wêreldoorlog. Vliegtuie gemaak deur "General Motors" is bekend as TBM. Die vliegtuig het sy nooiensvlug voltooi op 1 Augustus 1941. Die vliegtuie het aan die Slag van Midway deelgeneem en was ook deel van die vliegdekskip USS Hornet se vliegtuie.



</doc>
<doc id="120229" url="https://af.wikipedia.org/wiki?curid=120229" title="Malusi Gigaba">
Malusi Gigaba

Knowledge Malusi Nkanyezi Gigaba (gebore 30 Augustus 1971 Eshowe) is 'n voormalige kabinetslid van Suid-Afrika. Hy was voorheen die Minister van Finansies, die jongste minister wat die amp beklee het. President Jacob Zuma het hom op 30 Maart 2017 as opvolger van Pravin Gordhan aangestel. Hy is in Februarie 2018 deur president Cyril Ramaphosa as Minister van Binnelandse Sake aangestel.

Hy het 'n B-graad in Opvoedkunde en 'n meerstersgraad in die sosiale wetenskappe. Hy het 14 jaar lank in 'n regeringspos gedien. In 1990 het hy by die ANC-jeugliga aangesluit en ses jaar later het hy die liga se president geword, vir 8 jaar lank. Hy was 'n lid van die parlement en is in November 2010 deur president Zuma as Minister van Openbare Ondernemings aangestel. Hy probeer sonder sukses om die SAL te hervorm en in 2014 word hy die Minister van Binnelandse Sake.

Sy aanstelling as Minister van Finansies is met wantroue deur die internasionale bankwêreld begroet. Die Suid-Afrikaanse rand het met 4% geval en S&P Global het Suid-Afrika se kredietgradering op 3 April 2017 van BBB- na BB+ verlaag, wat gewoonlik met rommelstatus aangedui word. Die rand het hierna nog 'n verdere 2% verloor.

Gigiaba het op 13 November 2018 as Minister van Binnelandse Sake en ook as parlementslid bedank, nadat sy skandes op die lappe gekom het. Vervolgens is Blade Nzimande vir 10 dae as waarnemende Minister van Binnelandse Sake aangestel. Hy is weer opgevolg deur Siyabonga Cwele.



</doc>
<doc id="120230" url="https://af.wikipedia.org/wiki?curid=120230" title="Vestaalse maagd">
Vestaalse maagd

In antieke Rome was die Vestaalse maagde (Latyn: "Vestālēs"; enkelvoud:"Vestālis") priesteresse van Vesta, die godin van die vuurherd. Die orde van die Vestaalse maagde en die welsyn daarvan is beskou as fundamenteel vir die voortbestaan en sekuriteit van Rome. Hulle het die heilige vuur bewaak wat nooit toegelaat is om dood te gaan nie. Die maagde was kwytgeskeld van die gewone sosiale verpligting om te trou en kinders te hê, en het ’n eed van kuisheid afgelê sodat hulle hulle kon wy aan die bestudering en handhawing van staatsrituele wat vir manlike priesters buite perke was.

Livius, Plutarchus en Aulus Gellius skryf die stigting van die Vestaalse maagde as ’n staatsondersteunde priesterorde toe aan koning Numa Pompilius, wat omstreeks 717-673 v.C. regeer het. Volgens Livius het Numa die orde ingestel en salarisse uit die staatskis aan hulle betaal, en het die orde sy oorsprong gehad in Alba Longa, ’n antieke Italiaanse stad. Volgens Plutarchus het Numa die eerste twee priesteresse aangestel; Servius Tullius het hulle vermeerder tot vier. Ambrose verwys na ’n sewende een in die laat oudheid. Numa het ook die "pontifex maximus" (hoogste priester) aangestel om oor die maagde te waak.

Die Vestaalse maagde het ’n invloedryke mag in die Romeinse staat geword. Toe Sulla die jong Julius Caesar in sy proskripsie (voëlvryverklaring) insluit, het die maagde ingegryp en kwytskelding vir Caesar gekry. 

Augustus het die Vestaalse maagde ingesluit in alle groot seremonies. Mense het ontsag vir hulle gehad en gedink hulle het sekere towerkragte. Plinius die ouere het byvoorbeeld in die bespreking van towerkrag in Boek 28 van sy "Natuurgeskiedenis" die volgende as waarheid verkondig:

Die orde van die Vestaalse maagde is in 394 ontbind en die heilige vuur geblus op bevel van die Christelike keiser Theodosius I. Zosimus vertel hoe die Christelike edelvrou Serena, die niggie van Theodosius, die tempel binnegegaan, die godin se halssnoer van haar standbeeld afgehaal en dit om haar eie nek gehang het. ’n Ouer vrou het toe te voorskyn gekom, die laaste van die Vestaalse maagde; sy het Serena bestraf en gesê sy sal boet vir haar oneerbiedigheid. Volgens Zosimus het Serena toe verskriklike drome gekry wat haar eie voortydige dood voorspel het.

Die hoofmaagd ("Virgo Vestalis Maxima" of "Vestalium Maxima") het toesig oor die maagde gehou. Die laaste bekende een was Coelia Concordia, wat in 394 uitgetree het met die ontbinding van die orde.

Die Vestaalse maagde het voor puberteit by die orde aangesluit, tussen die ouderdomme van 6 en 10, en het ’n eed van kuisheid vir 30 jaar afgelè. Dié tydperk is in drie dekades ingedeel waarin die maagd onderskeidelik ’n student, dienskneg en leermeesteres was. Daarna is hulle vervang en het hulle afgetree. Ná haar aftrede het sy ’n pensioen gekry en kon sy trou. Die "Pontifex Maximus", wat as die pa van die bruid opgetree het, het gewoonlik ’n huwelik vir haar gereël met ’n plaaslike Romeinse edelman. ’n Huwelik met ’n Vestaalse maagd was ’n groot eer. Dit het ook goeie geluk gebring – wat nog belangriker in antieke Rome was – en ’n skaflike pensioen beteken.

Om tot die orde toegelaat te word, moes ’n meisie geen fisieke en geestelike gebreke gehad het nie, albei haar ouers moes nog geleef het en sy moes die dogter van ’n vrygebore burger van Rome wees. Van omtrent die middel van die republikeinse tydperk het die "pontifex maximus" die maagde uit ’n groep van 20 meisies uit goeie huise gekies op ’n byeenkoms van al die families en ander burgers.

Wanneer ’n Vestaalse maagd gesterf het en vervang moes word, was dit nie nodig dat die nuwe priesteres so jonk of selfs ’n maagd hoef te gewees het nie; sy kon ’n weduwee of selfs geskeide vrou wees. Sy was egter selde ouer as die maagd wat oorlede is. 

Hul take het ingesluit om Vesta se heilige vuur in stand te hou, water uit ’n heilige fontein te gaan haal, kos te berei wat in rituele gebruik is en heilige voorwerpe in die tempel te bewaak. Deur die instandhouding van Vesta se vuur, waarvan enigiemand vuur kon kry vir huishoudelike gebruik, was die maagde "surrogaat-huishoudsters", in ’n godsdienstige sin, vir die hele Rome. 

Hulle het ook die testamente van sekere mense soos Caesar en Marcus Antonius bewaar. Van die heilige besittings wat hulle moes oppas, was die Palladium, ’n ou beeld van die godin Pallas Athena (Minerva), en ’n spesiale fallus.

Om Vesta se heilige vuur te laat doodgaan, was ’n ernstige pligsversuim. Dit het beteken die godin het haar beskerming van die stad onttrek. Maagde wat daaraan skuldig was, is gegesel of geslaan.

Daar is geglo die kuisheid van die maagde het ’n direkte uitwerking op die welsyn van die Romeinse staat. Wanneer hulle in die orde opgeneem is, het hulle die gesag van hul vaders agtergelaat en dogters van die staat geword. Enige seks met ’n burger is dus beskou as "incestum" en verraad. Die straf vir die verbreking van die eed van selibaat was om lewend in ’n tombe begrawe te word, want dit was verbode om hul bloed te vergiet. 




</doc>
<doc id="120231" url="https://af.wikipedia.org/wiki?curid=120231" title="Mutunus Tutunus">
Mutunus Tutunus

Mutunus Tutunus of Mutinus Titinus was in die Romeinse mitologie ’n falliese huweliksgod wat soms met Priapus vergelyk word. Sy tempel was op die heuwel Velia, glo van die stigting van Rome tot die in 1ste eeu v.C.

In rituele voor die huwelik was Romeinse bruide veronderstel om op Mutunus se fallus te gaan sit om hulle vir seksuele omgang voor te berei, volgens die kerkvaders wat die daad beskou het as ’n vulgêre manier om iemand se maagdelikheid te verloor. Die Christelike apologeet Arnobius het vertel hoe Romeinse vroue vir ’n rit ("inequitare") geneem is op Tutunus se "aaklige fallus" met sy "enorme skandalige dele". 

Volgens ander bronne is die bruide egter so geleer om nie verleë te wees oor seks nie. Die 2de-eeuse grammatikus Festus is die enigste Latynse bron wat notisie van die god neem, en die kerkvaders was waarskynlik vyandiggesind of bevooroordeeld in hul beskrywings.

Anders as Priapus, wat in menslike vorm en met ’n groot ereksie uitgebeeld is, lyk dit of Mutunus slegs as ’n fallus, soos die "fascinus", voorgestel is. Sy naam kom waarskynlik van twee min gebruikte slengwoorde vir penis in Latyn, "muto" (of "mutto") en "mutonium". Lucilius se gebruik van die woord is die eerste aangetekende geval: "at laeva lacrimas muttoni absterget amica" ("’n Meisie vee Mutto se trane af – sy linkerhand, met ander woorde"), Die afgeleide vorm, "mutonium", het dalk die vroeëre vorm vervang, want dit is later in die graffiti van Pompeji gebruik. "Mutuniatus" word deur Martialis en in die "Corpus Priapeorum" gebruik om ’n "welbedeelde man" te beskryf.

Albei dele van die naam "Mutunus Tutunus" is verdubbelend; "Titinus" is dalk afgelei van "titus", nog ’n slengwoord vir penis.


</doc>
<doc id="120234" url="https://af.wikipedia.org/wiki?curid=120234" title="Votiewe offer">
Votiewe offer

’n Votiewe offer is een of meer voorwerpe wat vir godsdienstige doeleindes op ’n heilige plek uitgestal of gelaat word. 

Dit het in antieke tye al voorgekom, soos beskryf in talle Romeinse en Griekse bronne, en is steeds ’n gebruik in moderne tye om die guns van bonatuurlike magte te wen. ’n Paar Boeddhistiese votiewe stoepas wat deur mense gebou is wie se wens vervul is, kan gesien word by die Vikramshila-universiteit in Indië. 

Volgens oorlewering het Konstantyn die Grote ná ’n groot oorwinning een van die kruise wat hy in die oorlog gedra het, aan die Kerk geskenk. Dit word na bewering op Berg Athos bewaar.

Een van die bekendste voorbeelde in die Oosterse Christendom is dié van sint Johannes van Damaskus. Hy is volgens oorlewering valslik van verraad beskuldig en sy linkerhand is afgekap. Terwyl hy voor ’n ikoon van die Teotokos gebid het, het hy wonderbaarlik sy hand teruggekry. Uit dankbaarheid het hy ’n silwerafbeelding van die hand laat maak en dit aan die ikoon vasgemaak. Dit is vandag in die Hilandar-klooster op Berg Athos.

Ortodokse Christene maak steeds votiewe offers, dikwels in die vorm van metaalplate, die aansteek van kerse, ens. Soms los hulle iets waardevols, soos juweliersware of ’n kruis, as ’n teken van toewyding.

In die Rooms-Katolieke Kerk is offers gemaak om óf ’n belofte aan God te maak óf hulp te vra met byvoorbeeld ’n siekte óf uit dankbaarheid vir ’n wens wat vervul is. Tradisionele offers was in die vorm van silwernamaaksels van ’n liggaamsdeel wat aangetas is, kliptablette, skilderye en modelle van skepe deur matrose wat ’n gevaarlike seereis oorleef het. Baie kerke het steeds plekke waar sulke offers uitgestal word. 

Vandag kan aangesteekte kerse, blomme, beeldjies en geld gelaat word. 


</doc>
<doc id="120235" url="https://af.wikipedia.org/wiki?curid=120235" title="Epikurus">
Epikurus

Epikurus (Grieks: Ἐπίκουρος, "Epíkouros", "bondgenoot, kameraad"; 341-270 v.C.) was ’n Griekse filosoof en stigter van die filosofieskool bekend as epikurisme. Net ’n paar fragmente en briewe van sy 300 geskrewe werke het bewaar gebly. Baie wat oor sy filosofie bekend is, kom uit die werk van latere volgelinge en kommentators.

Epikurus is waarskynlik op die Griekse eiland Samos gebore, 'n Athenese nedersetting waarna sy ouers verhuis het. Ongeveer 323 v.C. het hy na Athene gegaan om sy militêre diens te vervul as ""efebe"", 'n jong burger in militêre opleiding. Die dramaturg Menander het in dieselfde ouderdomsgroep diens gedoen. Daarna het hy na die Ioniese stad Teos gegaan, waar hy sterk beïnvloed is deur die filosoof Nausiphanes, wat hom inwy in die leer van die atomistiese Demokritos. 

In 311 v.C. het hy hom in Mytilene gevestig, waar hy sy eerste studente rondom hom versamel het.

Rondom 307/6 v.C. het hy teruggekeer na Athene, waar hy sy skool voortgesit het, wat die naam "tuin" (Grieksː "kèpos") genoem word, vernoem na die groot tuin wat hy besit het en waar hy met sy vriende en leerlinge gebly het. Hy het hierdie skool in bewuste opposisie gestig, soos 'n mens kan aanvaar, teenoor die Lykeion van die Peripatetiese skool en die Akademie van Platoniste. Hy was aan die hoof van hierdie skool tot sy dood. Epikurus is nooit getroud nie en, sover ons weet, geen nageslag gehad nie. Hy het in 270 v.C. gely aan pynlike nierstene. Hy is op 71 jarige leeftyd oorlede. 

Reeds in sy lewe het sy idees vinnig versprei en elders het groepe volgelinge ontstaan, insluitend in Ionië en Egipte. Later in Rome was daar ook volgelinge van sy leer en persoon. Kenmerkend van laasgenoemde is dat elke jaar sy verjaarsdag gevier word.

Epikurus was ’n atomiese materialis wat in die voetspore van Demokritos gevolg het. Sy materialisme het daartoe gelei dat hy ’n algemene aanval op bygeloof en goddelike ingryping gedoen het. Hy het geglo dat wat hy "plesier" genoem het, die hoogste doel was, maar die manier om sulke plesier te ervaar, was om nederig te lewe, kennis op te doen oor hoe die wêreld werk en jou begeertes in toom te hou. Dit het gelei tot ’n toestand van gerustheid ("ataraxia") sonder vrees, sowel as die afwesigheid van liggaamlike pyn ("aponia"). Die kombinasie van hierdie twee toestande was die hoogste vorm van geluk. Hoewel epikurisme ’n vorm van hedonisme is omdat dit aanvoer plesier is sy enigste intrinsieke doel, word dit daarvan onderskei deur die konsep dat die afwesigheid van vrees en pyn die grootste vorm van plesier is, asook sy verkondiging van ’n eenvoudige lewe.

Volgens Epikurus is waarneming die enigste bron van kennis. Berekeninge en aksiomatiese beginsels voorsien geen kennis nie; daar is geen aangebore idees en dies meer nie, daar is nie 'n nie-sensoriese wêreld waarvan mense op 'n sekere manier kennis sou kon hê nie.
Die waarneming verduidelik Epikurus deur te sê dat voorwerpe voortdurend beelde ("eidōla") afskei wat die sintuie bereik. Sommige van hierdie beelde penetreer in die siel, byvoorbeeld beelde van die gode in drome. Daar is geen onafhanklike liggaam wat die waarheid van ons sensoriese indrukke kan oordeel nie. Slegs verdere waarneming kan 'n vorige waarneming regstel.

Epikurisme was aanvanklik 'n protes teen platonisme, maar het later die belangrikste teenstander van stoïsisme geword. Epikurus en sy volgelinge het politiek vermy. Ná sy dood het baie epikuristiese gemeenskappe in die laat-Hellenistiese en Romeinse tydperk floreer. Die bekendste Romeinse voorstander daarvan was die digter Lucretius. Teen die einde van die Romeinse Ryk, toe neoplatonisme ’n opgang beleef het, het epikurisme so te sê uitgesterf. Dit is eers in die 17de eeu herontdek deur die atomis Pierre Gassendi, wat dit by die Christelike geloofsleer aangepas het.

Sommige van Epikurus se werke het bewaar gebly. Sommige geleerdes beskou die epiese gedig "Oor die Aard van Sake" deur Lucretius as 'n werk wat al die kern-argumente en teorieë van epikurisme in een bundel saamvat.



</doc>
<doc id="120236" url="https://af.wikipedia.org/wiki?curid=120236" title="NZASM 40 Tonner 0-6-2T">
NZASM 40 Tonner 0-6-2T

Die NZASM 40 Tonner 0-6-2T Lokomotief is 'n Suid-Afrikaanse tenklokomotief van die einde van die negentiende eeu. Twintig van hierdie lokomotieve is deur die Nederlands-Suid-Afrikaanse Spoorwegmaatskappy (NZASM) bestel en bewerk. Aangesien dat NZASM se lokomotieve deur hul gewig geklasifisieer is, is hierdie lokomotief as "40 tonner" bekend.

Met die voltooing van die Komatipoortbrug het die Delagoabaaispoorlyn Komatipoort op 1 Junie 1891 beryk. Al is die res van die spoorlyn is steeds nog in aanbou, is tien lokomotive vanaf Maschinenfabrik Esslingen in Duitsland alreeds bestel. Nog tien lokomotieve is later in dieselfde jaar bestel. Dertien lokomotieve is in daardie jaar afgelewer en die res volg in 1892. Elke lokomotief het 'n naam en ook 'n nommer gekry. Die spoorlyn tussen die Kaap en Pretoria is op 1 Januarie 1893 voltooi en die Delagoabaai spoorlyn is op 20 Oktober 1894 voltooi.

Na die Tweede Vryheidsoorlog is negentien lokomotieve aan die Sentraal-Suid-Afrikaanse Spoorweë (CSAR) oorgedra. Met die stigting van die Suid-Afrikaanse Spoorweë is hierdie lokomotiefklas veroudered.

Die besonderhede van alle NZASM/CSAR se 40-tonners volg hieronder.


</doc>
<doc id="120237" url="https://af.wikipedia.org/wiki?curid=120237" title="Gary Player Buiteklub">
Gary Player Buiteklub

Die Gary Player Buiteklub is 'n gholfklub in Sun City, Suid-Afrika, wat vernoem is na Gary Player, die gholfikoon en Grand Slam-wenner. Dit is die tuiste van een van die wêreld se langste gholfbane, byna 8 000 meter.

Die Gary Player-ontwerpte kampioenskapsbaan word wyd beskou as een van die beste in Suid-Afrika, en een van die wêreld se top-100. Dit is reeds 'n paar keer aangewys as die beste deur beide "Golf Digest" en "Complete Golfer", die voorste gholftydskrifte in die land. Player het byna 400 kampioenskapsbane dwarsoor die wêreld ontwerp, maar hierdie is die enigste baan wat amptelik sy naam dra.

Die klub het ook 'n Gary Player Spa, restaurant en pro-winkel. Die baam is een van twee by die Sun City-oord, die ander is die Lost City gholfbaan, met sy beroemde krokodilputjie met die setperk in die vorm van die Afrika-kontinent, wat ook ontwerp is deur Gary Player, maar in 'n Afrikawoestyn-styl.

Die klub huisves jaarliks in Desember die Nedbank Golf Challenge, aangebied deur Gary Player. Dit is een van die wêreld se rykste gholftoernooie.



</doc>
<doc id="120238" url="https://af.wikipedia.org/wiki?curid=120238" title="Kapsuulhotel">
Kapsuulhotel

'n Kapsuulhotel (カプセルホテル "kapuseru hoteru"), ook bekend as 'n podhotel, is 'n tipe hotel wat in Japan ontwikkel is, en wat bestaan uit 'n groot aantal baie klein "kamers" (kapsules). Die hotel maak voorsiening vir goedkoop, basiese oornaghuisvesting vir gaste wat nie die dienste aangebied deur die meer konvensionele hotelle benodig nie.

Die kamer is 'n modulêre plastiek- of veselglasblok, ongeveer 2 by 1 by 1,25 meter groot. Fasiliteite verskil, maar die meeste sluit 'n televisie, elektroniese konsole en draadlose internetverbinding in. Die kapsules is sy-aan-sy gestapel, twee eenhede hoog, met trappies vir toegang na die tweedevlakkamers, wat lei tot vergelykings met lykslaaie in 'n lykshuis. Die oopkant van die kapsule kan gesluit word vir privaatheid, met 'n gordyn of 'n veselglasdeur. Bagasie word in 'n sluitkas ("locker") gestoor; en die badkamers is gemeenskaplik. Gaste word versoek om nie te rook of eet in die kapsules nie.

Sommige hotelle bied ook restaurante (of ten minste smousmasjiene), swembaddens en ander fasiliteite vir vermaak aan. Kapsuulhotelle wissel in grootte, van vyftig kapsules tot 700, en hulle word hoofsaaklik deur mans gebruik. 'n Paar kapsuulhotelle bied afsonderlike afdelings vir manlike en vroulike gaste. Klere en skoene kan soms geruil word vir 'n "yukata" en pantoffels nadat ingeboek is, en 'n handdoek mag ook verskaf word.

Die voordeel van hierdie hotelle is gerief teen 'n baie lae prys, gewoonlik rondom ¥2000-4000 (VS$ 17-33) per nag. Hulle bied 'n alternatief vir diegene wat (veral op weeksaande) dalk te dronk is om veilig huis toe te gaan, of te skaam is vir hul gades. Met die voortgesette resessie in Japan, sedert vroeg-2010, is meer en meer gaste – ongeveer 30% by die Kapsuulhotel Shinjuku 510 in Tokio – werkloos of onderbenut, wie haweloos sou wees tydens die krisis, en hulle het tydelik kapsules gehuur op 'n maand-tot-maand basis.

Hierdie hotelstyl is egter nie gewild buite Japan nie, hoewel Westerse variante bekend as "pod"hotelle ontwikkel is, met groter spasie vir akkommodasie en dikwels ook privaatbaddens.


</doc>
<doc id="120239" url="https://af.wikipedia.org/wiki?curid=120239" title="Curtiss SB2C Helldiver">
Curtiss SB2C Helldiver

Die Curtiss SB2C Helldiver was 'n eenmotorige duikbomwerper wat deur die Amerikaanse Vloot gebruik is tydens die Tweede Wêreldoorlog. Die vliegtuig het sy nooiensvlug voltooi op 18 Desember 1940.

Die eerste prototipe XSB2C-1 is vernietig in 'n ongeluk die jaar nadat dit sy nooiensvlug op 18 Desember 1940 voltooi het. In November 1940 is die eerste bestelling van die Amerikaanse Vloot vir model SB2C-1 ontvang. Dit is later vermeerder totdat 978 vliegtuie afgelewer is, met die eerste vliegtuig wat in Junie 1942 afgelewer is.

Daar is ook later bestellings vir 1 112 SB2C-3's, 2 045 SB2C-4's en 970 SB2C-5's ontvang. Die SB2C-3 model was toegerus met die 1 900 perdekrag R-2600-20 Cyclone stermotor terwyl radar by die model SB2C-4 geïnstalleer is. Daar is ook voorsiening gemaak dat dié model ook 'n ekstra 454 kg bom of 8 5-duim vuurpyle kon dra. Die SB2C-5 was 'n SB2C-4 met 'n langer togafstand.

Die "United States Army Air Forces" het ook 900 "Helldivers" gekoop wat as die "A-25A Shrike" bekend gestaan het. Die vliegtuie is later na die Amerikaanse Mariene Korps oorgeplaas.



</doc>
<doc id="120240" url="https://af.wikipedia.org/wiki?curid=120240" title="Singulariteit (sterrekunde)">
Singulariteit (sterrekunde)

’n Singulariteit in sterrekunde, ook ’n swaartekragsingulariteit genoem, is ’n punt met ’n oneindige klein volume en ’n oneindige groot digtheid. Die ruimtetyd is hier so gekrom dat ruimte en tyd feitlik ophou bestaan. Dit het onder meer tot gevolg dat ook die wette wat in gewone natuurkunde geld, in ’n singulariteit nie meer geldig is nie. In die omgewing van ’n singulariteit vind allerlei prosesse plaas wat in die huidige wetenskap nog onbekend is. 

Volgens die Oerknalteorie het die hele heelal uit ’n singulariteit ontstaan. Volgens die algemene relatiwiteitsteorie bestaan daar in die heelal minstens twee soorte singulariteite: die middelpunt van ’n swartkolk en sogenaamde naakte singulariteite, dit wil sê die sigbare teenvoeters van swartkolke (sonder ’n waarnemingshorison). Die bestaan van laasgenoemde is egter nog nie bewys nie.



</doc>
<doc id="120242" url="https://af.wikipedia.org/wiki?curid=120242" title="Singulariteit (dubbelsinnig)">
Singulariteit (dubbelsinnig)

Singulariteit kan onder meer na die volgende verwys:



</doc>
<doc id="120243" url="https://af.wikipedia.org/wiki?curid=120243" title="Geta (skoeisel)">
Geta (skoeisel)

Geta is Japannese skoene wat van hout gemaak is. Hulle word meestal met tradisionele klere soos die kimono gedra.

Die skoensole is verhoog. Daar is vier blokkies onderaan vasgeheg om te verhoed dat die voete vuil word. Hulle word nie binnenshuis gedra nie.


</doc>
<doc id="120244" url="https://af.wikipedia.org/wiki?curid=120244" title="Tabi">
Tabi

Tabi ( 足袋 足袋) is tradisionele Japannese sokkies. Hulle kom tot die enkels van die draer, en het 'n splitsing tussen die groottoon en die ander tone, sodat hulle gedra kan word in kombinasie met zori, geta en ander Japannese skoeisel. Tabi word deur sowel mans as vroue gedra. 

Tabi word dikwels gekombineer met kimono’s en ander tradisionele Japannese klere. Tabi is gewoonlik wit van kleur. Dié word gedra vir formele geleenthede soos by 'n teeseremonie. Verder bestaan daar ook swart en blou tabi. Dié word deur mans gedra tydens byvoorbeeld 'n reis. Vir vroue bestaan daar ook gekleurde tabi en tabi met patrone.

Tabi word in teenstelling met gewone sokkies nie voorsien van 'n elastiese deel wat sorg dat hulle styf sit nie. In plaas daarvan word hulle aan die agterkant vasgemaak soos 'n skoen. 

'n Variant van die tabi is die jika-tabi ( 地下足袋), wat veral gedra word deur bouers, boere en tuinwerkers. Dié word gemaak van swaarder en stewiger materiaal, en is bedoel om gedra te word sonder ander skoeisel.


</doc>
<doc id="120246" url="https://af.wikipedia.org/wiki?curid=120246" title="Naakte singulariteit">
Naakte singulariteit

’n Naakte singulariteit in sterrekunde is ’n hipotetiese singulariteit waar ’n ster met ’n groot massa onder invloed van sy eie swaartekrag instort tot ’n baie klein punt met so ’n oneindige groot digtheid dat alles in die omgewing aangetrek en daarna weer uitgewerp kan word.

Die belangrikste verskil tussen ’n naakte singulariteit en ’n swartkolk is dat niks wat eers deur laasgenoemde aangetrek is, selfs lig, ooit weer kan ontsnap nie. Dus kan ’n mens ’n swartkolk vanweë die waarnemingshorison nie sien nie. ’n Naakte singulariteit daarteenoor het nie ’n waarnemingshorison nie en sou dus nog sigbaar moet wees, want alles wat hier deur swaartekrag aangetrek word, dus lig en ander materiaal, word weer vrygelaat. Die bestaan daarvan is egter nog nie bewys nie.



</doc>
<doc id="120247" url="https://af.wikipedia.org/wiki?curid=120247" title="Joekata">
Joekata

'n Joekata ( 浴衣) is 'n Japannese kledingstuk, gebaseer op die kimono. Die joekata is in teenstelling met die tradisionele kimono gemaak van katoen of sintetiese stof in plaas van kant, en word as 'n tradisionele somerklerestuk gedra. Die naam beteken vryelik vertaal “badklere” en die joekata word ook 'n “somerkimono” genoem.

'n Joekata word veral by feestelike geleenthede soos die "Bonfestival" en ander somerfeeste gedra. Die tradisionele kleur van 'n joekata is indigo, maar deesdae is hulle in 'n groot verskeidenheid van kleure verkrygbaar. Net soos die kimono is die tradisie dat jongmense ligter kleure dra as oumense. 

Die joekata word gedra met behulp van 'n vrye, breë obi, waaraan die agterkant 'n waaier of strik aan gebind word. Verder dra persone deurgaans houtsandale (geta) onder 'n joekata, maar geen tabi nie.


</doc>
<doc id="120250" url="https://af.wikipedia.org/wiki?curid=120250" title="Stoïsisme">
Stoïsisme

Stoïsisme is ’n skool van Hellenistiese filosofie wat regdeur die Romeinse en Griekse wêreld floreer het tot met die 3de eeu n.C. Dit is in die 3de eeu v.C. in Athene deur Zeno van Citium begin. 

Dit is hoofsaaklik ’n filosofie van persoonlike etiek waarvolgens die pad na geluk vir mense as sosiale wesens lê in die aanvaarding van dit wat in die lewe aan ons gegee is en om onsself nie toe te laat om beheer te word deur ons begeerte na plesier of ons vrees vir pyn nie. Dit kan ons doen deur ons brein te gebruik om die wêreld om ons te verstaan en ons deel te doen in die natuur se plan, en deur saam te werk en ander op ’n regverdige manier te behandel.

Volgens stoïsyne lei emosies tot ’n verkeerde oordeel, wat vernietigend kan wees. Hulle het geglo hul filosofie is ’n lewenswyse ("lex divina"), en dat die beste aanduiding van ’n individu se filosofie nie dit was wat hy gesê het nie, maar hoe hy opgetree het. Om ’n goeie lewe te lei, moes ’n mens die reëls van die natuurlike orde verstaan, want alles gebeur volgens streng natuurwette. Latere stoïsyne soos Seneca en Epictetus het beklemtoon "deug is voldoende vir geluk", en daarom was ’n wysgeer immuun teen ongeluk. 

Die filosofie was van die begin af gewild in die Romeinse Ryk en aanhangers het keiser Marcus Aurelius ingesluit. Nadat die Christendom in die 4de eeu die staatsgodsdiens geword het, het die gewildheid van stoïsynse leerstellings afgeneem. Deur die eeue was daar oplewings, soos tydens die Renaissance en in die moderne tyd.


</doc>
<doc id="120251" url="https://af.wikipedia.org/wiki?curid=120251" title="Muurprop">
Muurprop

'n Muurprop is 'n aansluitpunt vir die afneem van elektriese energie van die kragnet met behulp van 'n plastiek- of geïsoleerde metaalkissie.

So 'n muurprop (of in der waarheid 'n muursok) is die ontvang- of inpasdeel waarin 'n kontaksok ingesteek word om 'n elektriese kring te sluit.

Die bekendste muurproppe in Suid-Afrika bestaan uit drie kontakpunte vir die kontakprop, die grootste aansluiting is die grond- of beskermingkontak. In Europa word proppe met "twee gate" teen 'n spanning van 220-240 volt aangetref. Kontakbokse kan of in die muur ingebou wees (vlakpassend), of bo-op die pleisterlaag gemonteer word indien dit ná die bouery aangebring is.

Weens veiligheidsoorwegings bestaan daar behalwe ongeaarde kontakbokse ook geaarde kontakbokse. Dit behels 'n ekstra kontak in die middel van die kontakprop. 'n Beskermingskontak word nie verbind met 'n lig nie, maar met 'n punt wat altyd spanningloos (0 volt) is. Dikwels word die buitekant van apparate uit veiligheid geaard, maar daar kan ook tegniese redes wees om 'n apparaat te aard. By nuwe installasies is dit deesdae verpligtend om uitsluitlik geaarde muurproppe te gebruik.

Elektrisiteit uit 'n muurprop kan dodelik wees wanneer dit verkeerd aangewend word. Kleuters moet veral teen oop kontakpunte beskerm word.


</doc>
<doc id="120253" url="https://af.wikipedia.org/wiki?curid=120253" title="Riokan">
Riokan

'n Riokan (旅館) is 'n Japannese vorm van familiehotel of blyplek. Die tradisionele Japannese riokans dateer uit die Edo-tydperk (1603-1868). Hulle bied aan reisigers 'n kamer met tatami-matte, 'n gemeenskaplike bad en andere openbare vertrekke, waar besoekers kan ontspannen in hul joekata, 'n soort badjas wat aan die kimono verwant is.

Die kamers se matte mag nie met skoeisel betree word nie. Skoene word buite die hotel uitgetrek en in spesiale kassies gebere. Daar staan pantoffels vir die gaste gereed, maar in die kamers moet dit ook uitgetrek word.

In so 'n kamer is daar 'n lae tafeltje en dun matrasse - die sogenaamde futon - om op te slaap. Deesdae is daar dikwels 'n televisietoestel en lugreeling aanwesig, maar verder min gemak. 

Die Japannese bad voor hulle in die aand aansit vir ete. Voordat hul in 'n openbare bad gaan, was hul hulself, terwyl hul op 'n bankie langs die bad sit. Daarna word ál die seep sorgvuldig afgespoel. Heeltemaal skoon, besoek die mense dan die groot, warm bad. Daar bly hul 'n tydjie lank vir totale ontspanning.

In die riokan word ontbyt bedien. Gaste kan kies uit die tradisionele Japannese ontbyt, bestaande uit rys, vissop ensovoorts. Buitelandse gaste verkies meestal 'n Westerse ontbyt met roosterbrood en tee of koffie.


</doc>
<doc id="120254" url="https://af.wikipedia.org/wiki?curid=120254" title="Kimono">
Kimono

'n Kimono (Japannees: 着物, letterlik: "ding om te dra") is 'n tradisionele Japannese kledingstuk. Dit is 'n los mantel of japon met wye moue wat met 'n band vasgebind word. Die band heet 'n "obi". Die obi word met 'n knoop vasgetrek om die lyf. Die gewildste variant is die "otaiko musubi".

Die ingewikkeldste en mees bewerkte musubi word deur meisies en jong vroue tydens spesiale geleenthede gedra. Die knope en hegtings van die musubi benodig 'n aantal bybehore, soos 'n kussingtjie, koord, en 'n serp.


</doc>
<doc id="120255" url="https://af.wikipedia.org/wiki?curid=120255" title="Kruiskleding">
Kruiskleding

Kruiskleding (Engels: "cross-dressing") is die dra van klere en bykomstighede wat gewoonlik in ’n spesifieke gemeenskap met die teenoorgestelde geslag verbind word. Dit word gebruik vir vermomming, gerief of selfontdekking.

Byna elke gemeenskap regdeur die geskiedenis het algemeen aanvaarde verwagtings vir elke geslag wat betref die styl, kleur of soort klere wat hulle dra, en net so het elke gemeenskap ’n stel riglyne, sienings of selfs wette wat bepaal watter drag vir elke geslag aanvaarbaar is.

Die term kruiskleding dui op ’n daad of gedrag sonder om ’n rede daarvoor te impliseer, terwyl fopdossery ’n "enigsins neerhalende" aanduiding kan wees van transgender-identiteit, fetisjisme of gay gedrag.

Kruiskleding het deur ’n groot deel van die aangetekende geskiedenis in baie gemeenskappe voorgekom. Daar is baie voorbeelde in Griekse, Noorse en Hindoe-mitologie. Verskeie historiese figure is bekend daarvoor dat hulle in verskillende mates en om verskillende redes klere van die teenoorgestelde geslag gedra het. Daar is ook talle voorbeelde in folklore, letterkunde, teater en musiek. 

Fopdossery was in die vroeë moderne Spanje algemeen in teaters en die gewildste vermaakvorm onder Spaanse teatergehore. Veral vroulike kruiskleders het mense gefassineer en was baie gesog in die "Goue-eeu-Comedia". Spanje het hierdie verskynsel as ’n bedreiging beskou en in die 1600's wette uitgevaardig wat vroulike transvestiete geteiken het. Dit het egter desondanks gewild gebly en baie bygedra tot Spaanse komedie.

Daar is ’n groot verskeidenheid maniere van kruiskleding en baie verskillende redes waarom mense dit doen. Sommige doen dit as ’n stylkeuse of vanweë ’n persoonlike voorkeur vir klere van die teenoorgestelde geslag. Soms word dit gedoen om die sosiale norme uit te daag.

Geslagsvermomming is al deur lede van albei geslagte toegepas om hulself as iemand anders voor te doen, en word dikwels in die letterkunde, toneelstukke, rolprente en ballades as tema gebruik. Histories het vroue hulle al as mans vermom om poste te kry wat deur mans oorheers is of uitsluitlik vir hulle was, soos in die weermag. Mans het weer al soos vroue aangetrek om militêre diensplig vry te spring of as vermomming om deel te neem aan politieke of sosiale demonstrasies, soos in die Rebecca-opstande van 1839 en 1843 in Wallis.

Kruiskleding, veral mans wat vroueklere dra, word dikwels vir komiese effek op die verhoog en die grootskerm gebruik. Veral fopdossery is ’n spesiale vorm van vermaak wat op kruiskleding geskoei is. ’n "Drag queen" is gewoonlik ’n man wat as ’n oordrewe vroulike karakter optree, met oordadige klere, hoëhakskoene, baie grimering en ’n pruik. Soms boots hulle spesifieke film- of popsterre na. ’n "Faux queen" is ’n vrou wat dieselfde tegniek gebruik. ’n Vrou wat soos ’n manlike ster aantrek en optree, is ’n "drag king".

Sommige mans, gewoonlik heteroseksueel, dra soms vroulike klere-items as deel van ’n seksuele fetisj. Dit is dikwels beperk tot net vroue-onderklere. Ander gebruik kruiskleding om ’n algehele indruk te skep dat hulle lid van die teenoorgstelde geslag is, insluitende mannerismes, spraak en seksuele eienskappe. Party mense span ’n gemengde voorkoms in, met manlike én vroulike eienskappe, byvoorbeeld ’n rok en baard. Dit word soms "genderfuck" genoem.



</doc>
<doc id="120256" url="https://af.wikipedia.org/wiki?curid=120256" title="Henno Cronjé">
Henno Cronjé

Henno Cronjé ( - 14 Maart 2017) was 'n predikant en 'n Afrikaanse skrywer

Hy het onder N.P. van Wyk Louw sy teologiese studies met 'n meestergraad in Amsterdam voltooi en daarna in New York aan die Union Theological Seminary in New York 'n ThM-graad behaal.

Hy was tot in 1977 'n Suid-Afrikase predikant vir die NG Kerk gewees. Op 15 April 1991 word hy die hoofuitvoerende beampte vir die Federasie van Afrikaanse Kultuurvereniginge (FAK), wat hy tot 1996 gebly het.


</doc>
<doc id="120257" url="https://af.wikipedia.org/wiki?curid=120257" title="Lupercalia">
Lupercalia

Lupercalia was ’n baie antieke, moontlik pre-Romeinse herdersfees wat elke jaar op 15 Februarie in antieke Rome gehou is om bose geeste af te weer en die stad te reinig, om so gesondheid en vrugbaarheid los te laat. Lupercalia het die plek van Februa ingeneem; dit was ’n vroeëre lentereinigingsritueel wat op dieselfde datum gehou is en waarvan die woord "Februarie" afgelei is.

Die naam "Lupercalia" kom moontlik van die Latynse woord "lupus", "wolf", hoewel beide die etimologie en die betekenis daarvan onseker is


</doc>
<doc id="120258" url="https://af.wikipedia.org/wiki?curid=120258" title="Floralia">
Floralia

Die Floralia was in antieke Rome ’n fees ter ere van die godin Flora wat einde April gehou is. In Latyn was die fees bekend as die "Ludi Florae", die "Spele van Flora". In die tyd van die Romeinse Ryk het dit ses dae lank geduur.

Die fees het ’n losbandige atmosfeer met ’n soeke na plesier gehad. In teenstelling met feeste wat op Rome se argaïese patrisiese godsdiens geskoei was, het die Spele van Flora ’n plebejiese karakter gehad.


</doc>
<doc id="120259" url="https://af.wikipedia.org/wiki?curid=120259" title="Eneas">
Eneas

In die Grieks-Romeinse mitologie was Eneas (Grieks: Αἰνείας, moontlik afgelei van αἰνή, "geloof") ’n Trojaanse held, die seun van prins Anchises en die godin Afrodite/Venus. Sy pa was die neef van koning Priam van Troje (hulle was albei kleinseuns van Ilus, die stigter van Troje). 

Eneas was ’n karakter in die Griekse mitologie en word onder meer in Homeros se "Ilias" genoem. Hy word ook uitgebreid in die Romeinse mitologie behandel, veral in Vergilius se "Aeneis", waar hy ’n voorouer van die stigters van Rome, Romulus en Remus, is. Hy was die eerste ware held van Rome. 

Vergilius (70-19 v.C.), een van die beroemdste Romeinse digters, het in die tyd van keiser Augustus, dus in die bloeityd van die Romeinse Ryk, geleef. Augustus het gestreef daarna dat sy onderdane trots moes wees op hul roemryke verlede, en daarom het hy Vergilius aangemoedig om 'n epos (heldedig) oor die ontstaan van Rome te skryf. 




</doc>
<doc id="120260" url="https://af.wikipedia.org/wiki?curid=120260" title="Liber">
Liber

In die Romeinse mitologie was Liber ("die vrye een"), ook bekend as Liber Pater ("die vrye vader"), ’n god van wyn en wynbou, vrugbaarheid en vryheid. Hy was ’n beskermgod van antieke Rome se plebejers en deel van hul Aventynse Triade (Ceres, Liber en Libera). 

Liber se fees, die Liberalia (op 17 Maart), is verbind met vye spraak en die regte wat mense kry met hul mondigwording. Sy kultus en funksies is al hoe meer verbind met die verromeinsde vorme van die Griekse Dionisos/Bacchus, wie se mitologie hy gedeel het.


</doc>
<doc id="120262" url="https://af.wikipedia.org/wiki?curid=120262" title="Konstantynseswaelstert">
Konstantynseswaelstert

'n Konstantynseswaelstert (of "Constantine's swallowtail" soos dit in Engels bekend staan), is 'n vlinder, "Papilio constantinus" en behoort tot die familie van riddervlinders (Papilionidae). 

Dit kom in Afrika suid van die Sahara voor, insluitend Kongo, Demokratiese Republiek van die Kongo, Ethiopië, Somalië, Kenia, Tanzanië, Malawi, Zambië, Mosambiek, Zimbabwe, Botswana, eSwatini en Suid-Afrika waar dit in Limpopo, Mpumalanga, Noordwes, Gauteng en in die noorde van KwaZulu-Natal voorkom.

Dit word hoofsaaklik in rypvrye savanne en woudgebiede aangetref. Dit word gewoonlik aangetref vanaf seevlak tot ongeveer 1200 m bo seevlak. Daar is 'n enkele rekord van Rubeho waar dit by 1950 m bo seevlak aangetref is. Albei geslagte hou daarvan om by modderige plekke te vergader. Hulle vlieg laag en ewekansig, gewoonlik 1 tot 2 m bo die grond, met gereelde besoeke aan blomme.

Die voorvlerke is donkerbruin of swart. Daar 'n ketting van geel kolle aan die buitekant en in die middel van die vlerk en 'n paar geel kolle aan die voorkant van die vlerk. Die agtervlerke is donkerbruin of swart en hulle het stertjies met twee geel merkies aan elke stertjie. Die agtervlerke het 'n golwende rante met 'n breë, geel band naby die abdomen en 'n ketting van klein, geel kolletjies naby die rand. Die onderkant van die skoenlapper is soortgelyk aan die bokant, behalwe dat dit bruin is. Die wyfie is soortgelyk aan die mannetjie, maar bruin, en nie donkerbruin of swart nie. Die vlerkspan van die mannetjie is 70 – 90 mm, en die van die wyfie is 80 – 95 mm.


</doc>
<doc id="120263" url="https://af.wikipedia.org/wiki?curid=120263" title="Burg Lockenhaus">
Burg Lockenhaus

Burg Lockenhaus is 'n kasteel in die sentrale gedeelte van die Oostenrykse deelstaat Burgenland. Dit is as heuweltopkasteel op 'n rotsmassief in die bergreeks Günser Gebirge opgerig, bo-oor die Günsrivier en net buite die gelyknamige nedersetting, en is tans in die Oostenryks-Hongaarse oorgrens-natuurpark Geschriebenstein-Irottkö geleë.

Die oudste historiese dokument, waarin na die kasteel verwys word, dateer van 1242. Die kasteel is omstreeks 1200 gebou en aanvanklik "Leuca" genoem. Die oudste dele is die verdedigingstoring en die ringmuur van die sentrale gedeelte. Die kapeltoring en die Gotiese suilesaal van die riddersaal met twee skepe is ietwat later bygevoeg. Fragmente van 13de eeuse fresko's - die oudste in enige nie-kerklike gebou in Burgenland - het in die kasteelkapel bewaar gebly.

Historiese dokumente noem die grawe van Güssing (Johann I van Héder) as kasteeleienaars in die tydperk tussen 1270 en 1337. Tussen die 14de en 17de eeu was die kasteel in besit van die families Kanizsay (1390 tot 1535) en Nádasdy (1535 tot 1672). Ná die teregstelling van Frans III Nádasdy in 1671 is die kasteel as 'n pand aan Nikolaus Draskovich gegee. Vanaf 1676 tot 1968 was dit in besit van die Esterházy-familie. Die kasteel was in 'n baie slegte toestand toe dit in 1968 deur die Oostenrykse skrywer Paul Anton Keller en sy vrou gekoop is. Die Kellers het al hul private bates aangewend om die kasteelkompleks te renoveer. Ná Paul Anton Keller se afsterwe in 1976 is die renovasiewerk deur die Prof. Paul Anton Keller-stigting Burg Lockenhaus voortgesit. Sedert 1968 is altesaam elf miljoen Oostenrykse sjieling aan die projek bestee.

Naas sy argitektoniese en opvoedkundige waarde vervul die burg tans ook 'n vermaaklikheidsfunksie. 'n Hotel binne sy mure dien as toeristeverblyf.

Burg Lockenhaus bestaan uit 'n voorburg en die hoofkasteel wat daaragter lê. Tot op datum is geen omvattende navorsingswerk oor die gebou gedoen nie. Naas die laat-Romaanse kapeltoring het ook die verdedigingstoring naby die poort tot die hoofkastel in sy oorspronklike toestand bewaar gebly.



</doc>
<doc id="120264" url="https://af.wikipedia.org/wiki?curid=120264" title="Kubele">
Kubele

Kubele (Frigies: "Matar Kubileya/Kubeleya", dalk "Bergmoeder"; Grieks: Κύβελις, "Kybelis") is ’n Anatoliese moedergodin; sy kon ’n moontlike voorganger gehad het in die vroegste Neolitikum by Çatalhöyük, waar standbeelde van oorgewig vroue, wat soms sit, ontdek is. Sy is Frigië se enigste bekende godin en was waarskynlik ’n staatsgodheid. 

Haar kultus is deur Griekse koloniste van Klein-Asië aanvaar en aangepas en het omstreeks die 6de eeu v.C. na die Griekse vasteland en sy westelike kolonies versprei.

Kubele het in Griekeland ’n gemengde ontvangs gehad. Sy is gedeeltelik vereenselwig met aspekte van die aardgodin Gaia, haar Minoïese eweknie, Rea, en die godin van oeste, Demeter. Sommige stadstate soos Athene het haar as ’n beskermer beskou, maar haar mees gevierde Griekse rites het haar uitgebeeld as ’n eksotiese, geheime buitelandse godin wat in ’n strydwa ry wat deur ’n leeu getrek word, vergesel van wilde musiek, wyn en ’n wanordelike, ekstatiese gevolg. Iets wat uniek in die Griekse mitologie was, was haar priesterorde van bedelende eunugs. Sy het ook ’n eunug-man, Attis, gehad wat moontlik ’n Griekse toevoeging was. In Griekeland word Kubele verbind met berge, dorps- en stadsmure, vrugbaarheid en wilde diere, veral leeus. In Rome was sy bekend as Magna Mater ("Groot Moeder").



</doc>
<doc id="120267" url="https://af.wikipedia.org/wiki?curid=120267" title="Klassieke element">
Klassieke element

Die term klassieke elemente verwys gewoonlik na die begrippe in antieke Griekeland van aarde, water, lug, vuur en ’n vyfde element, eter, wat veronderstel was om die aard en kompleksiteit van alle materie te verduidelik in terme van eenvoudiger stowwe. Antieke kulture in Egipte, Babilonië, Japan, Tibet en Indië het soortgelyke lyste gehad. Soms is na lug in die plaaslike taal as "wind" en na die vyfde element as "leemte" verwys. In China se Wu Xing-stelsel is hout, vuur, aarde, metaal en water genoem.

Verskillende kulture en selfs filosowe het verskillende verduidelikings gehad oor die elemente se eienskappe en hoe hulle verband hou met waarneembare verskynsels en kosmologie. Soms het hierdie teorieë oorvleuel met mitologie en is die elemente as gode verpersoonlik. 

Terwyl die klassifikasie van die materiële wêreld deur die antieke Indiërs en Grieke in lug, aarde, vuur en water meer filosofies van aard was, het wetenskaplikes in die Islamitiese goue tydperk praktiese, eksperimentele waarnemings gebruik om materiale te klassifiseer. In Europa het die antieke Griekse stelsel van Aristoteles ontwikkel in die Middeleeuse stelsel, wat in die 1600's tydens die Wetenskaplike Revolusie vir die eerste keer in Europa onderwerp is aan eksperimentele stawing.

Eeue se ervaring en ondersoeke het bewys dat al die antieke stelsels verkeerd was in die verduidelik van die fisiese wêreld. Dit is nou bekend dat atoommodelle die regte verduideliking is en dat atome geklassifiseer kan word in meer as honderd chemiese elemente soos suurstof, yster en kwik. Hierdie elemente vorm chemiese verbindings en mengsels, en onder verskillende temperature en druk kan hierdie stowwe verskillende toestande van materie aanneem. Die mees algemeen waargenome toestande van vastestof, vloeistof, gas en plasma het baie van die eienskappe van die klassieke elemente van onderskeidelik aarde, water, lug en vuur, maar dit is nou bekend dat hierdie toestande voorkom vanweë die soortgelyke gedrag van verskillende soorte atome by soortgelyke energievlakke, en nie omdat hulle ’n sekere soort atoom of stof bevat nie.



</doc>
<doc id="120268" url="https://af.wikipedia.org/wiki?curid=120268" title="Willem van Biljon">
Willem van Biljon

Willem Johannes van Biljon (distrik Cradock, 17 Maart 1825 – onbekend) was jare lank ouderling in die Gereformeerde kerk Burgersdorp en die laaste skoonvader van die stigter van die Gereformeerde Kerkverband, ds. Dirk Postma, hoewel hy sewe jaar jonger as sy skoonseun was.

Van Biljon se vader was ook Willem Johannes (Julie 1796 – 15 Mei 1874) en sy moeder Johanna Wilhelmina Cecilia Botha (gebore omstreeks 1806). Hy het net twee sibbes uit sy ouers se huwelik gehad, Johanna Wilhelmina Cecilia (Colesberg, 16 April 1827 – Parys, 20 Mei 1897) en Petrus Johannes Lodewicus (oorlede 1845), maar nog sewe uit sy vader se ander vier huwelike, met Maria Susanna van Zyl, Anna Martha Catharina van der Walt, Anna Petronella Fourie en Susanna Maria Greyling. 

Willem van Biljon was getroud met Gebrechta Sophia Smit (1829–onbekend). Hul jongste kind, Johanna (1854–1901), is op 20 Desember 1869 op 14-jarige leeftyd in die eg verbind met die 51-jarige ds. Dirk Postma, wat toe maar twee maande en 17 dae vir die vierde keer ’n wewenaar was. Willem van Biljon was toe 44 jaar oud. Deur sy jongste kind se huwelik was hy die oupa van drie predikantsvroue en een predikant: Brechtje van Rooy was die eggenote van ds. J.A. (Koos) van Rooy; die enigste van die twee kleinseuns wat grootgeword het, ds. Willem Postma; Laurika was prof. J.A. du Plessis se eerste vrou en Aletta sy tweede; Maria, die jongste van ds. Dirk Postma se 20 kinders, was getroud met die digter en Psalmberymer Totius.

Breggie en Willem het drie dogters en drie seuns gehad. Een van dié seuns, Stefanus J.P. van Biljon, is in 1860 gebore en was getroud met Hester Pretorius. Hy was ook 'n Burgersdorpse diaken, maar is oorlede in die ouderdom van 37. Sy plaas was Wonderboom, waar hy grootgeword en later geboer het. Oor dié plaas het Marie du Toit, kleindogter van Willem en Breggie van Biljon, in 1959 geskryf: "Op die plaas Wonderboom het ons baie aangename vakansies by my grootouers, ouderling W. van Biljon en sy eggenote, deurgebring." S.J.P. van Biljon het vier seuns en twee dogters gehad. Sy seun Willem van Biljon is in 1889 gebore en was getroud met Catharina Styger (dus moontlik familie van die aktrise Paula Styger. Hulle het op die plaas Winnaarsbaken in die distrik Burgersdorp gewoon. Hy het 24 jaar met tussenposes as ouderling in Burgersdorp se Gereformeerde kerkraad gedien en ook in kommissies en op meerdere vergaderings. Vyf dogters is uit dié huwelik gebore. 

Breggie en haar man het geboer op die plaas Hoedklip in die distrik Burgersdorp. Hulle het nie oorspronklik tot die streng ortodokse party behoort wat ook teen die sing van gesange gekant was nie, maar deur ’n diep en grondige ondersoek van die Skrif en die saligmakende waarhede van die Woord kon hulle hulle nie verenig met wat hulle en hul geesgenote as "liberale nuwighede" bestempel het nie. Ds. L.J. du Plessis beskryf hulle as "eenvoudig, maar deftig en net in hunne kleding, eenvoudig, doch zonder gierig te zijn in hul lewenswijze, nauwgezet in den godsdienst."
Hulle het die NG Kerk reeds enkele jare voor die afskeiding (stigting van die Gereformeerde Kerk) van 1859 verlaat en toe hulle verneem dat ds. Postma uit Transvaal in die Vrystaat (omstreeks April daardie jaar) aangekom het, het hulle daarheen gereis en aangesluit met die stigting van die Gereformeerde kerk Reddersburg op 12 Mei. Willem van Biljon het die gemeente Burgersdorp eers as diaken en toe as ouderling gedien en dit verteenwoordig op die eerste algemene sinode, dié op Reddersburg. Hy het ook deelgeneem aan die Grensoorlog van 1874.



</doc>
<doc id="120271" url="https://af.wikipedia.org/wiki?curid=120271" title="Eter (klassieke element)">
Eter (klassieke element)

Eter (Grieks: αἰθήρ) as ’n klassieke element verwys na die streek van die heelal bo die ondermaanse sfeer. Die begrip is in verskeie teorieë gebruik om verskeie natuurverskynsels te verduidelik, soos die beweging van lig en swaartekrag. 

In die laat 19de eeu het fisici gemeen eter strek deur die hele ruimte en verskaf ’n medium waardeur lig in ’n vakuum kan beweeg, maar bewyse vir so ’n medium is nie gevind nie en die resultaat is vertolk as dat geen so ’n liggewende eter bestaan nie.

Die woord eter in Grieks beteken "vars lug" of "helder lug". In die Griekse mitologie is geglo dit is die suiwer lug wat die gode inasem en die ruimte vul waar hulle woon. Dit word ook verpersoonlik as die god Aither, die seun van Erebos en Nyx in die Griekse mitologie. 

In Plato se "Timaeus" (58d) waar hy van lug praat, sê hy "daar is die mees deurskynende soort wat by die naam eter (αίθηρ) genoem word". Andersins aanvaar hy egter die klassieke stelsel van vier elemente. 

Aristoteles, wat ’n student van Plato was, het hiermee saamgestem en ook genoem vuur is soms verkeerdelik met eter verwar. In sy boek "Oor die Hemele" het hy ’n nuwe "eerste" element bekendgestel. Volgens hom was die klassieke vier elemente onderworpe aan verandering en het hulle natuurlik lineêr beweeg. Die eerste element, wat in die hemelsfeer geleë was, het egter in die rondte beweeg en geen van die eienskappe van die aardelemente gehad nie. Dit was nie warm of koud nie, nie nat of droog nie. Met dié toevoeging is die klassieke stelsel tot vyf elemente uitgebrei; latere skrywers het na die eerste element as die vyfde een verwys en dit "eter" genoem, ’n woord wat Aristoteles nie gebruik het nie.

Die beweging van lig is voor die 20ste eeu honderde jare lank ondersoek. Die gebruik van die begrip eter om hierdie beweging te beskryf was in die 17de en 18de eeu gewild. Een teorie was dié van Johann Bernoulli, wat in 1736 ’n prys van die Franse Akademie gekry het. Daarvolgens is alle ruimte deurdring met eter, wat "uiters klein draaikolke" bevat. Hierdie draaikolke veroorsaak dat eter ’n sekere elastisiteit het, en dit stuur vibrasies uit terwyl die lig daardeur beweeg.

Geleerdes het geglo die een of ander medium is nodig waardeur lig moet beweeg, soos klank deur lug of rimpels in ’n poel water. Later, toe bewys is die aard van ’n liggolf is transversaal en nie longitudinaal nie, het teorieë deur onder andere Einstein dié idee verwerp. 

Ook in verskeie teorieë oor swaartekrag het eter ’n belangrike rol gespeel. Dit is gebruik in een van Newton se eerste gepubliseerde swaartekragteorieë, "Philosophiæ Naturalis Principia Mathematica". Hy het die hele beskrywing van planetêre bewegings geskoei op die teoretiese wet van dinamiese wisselwerkings. Hy het gemeen dié bewegings word veroorsaak deur ’n medium wat hy eter genoem het. Hy beskryf hoe eter as ’n medium aanhoudend na die aarde se oppervlak "vloei" en hoe swaartekrag deur hierdie "sirkulasie" van eter veroorsaak word. 

Hoewel Newton eindelik dié teorie vervang het met een wat verband hou met krag en die wette van beweging, het sy daarstelling van die moderne begrip van swaartekrag by die eter-model begin.


</doc>
<doc id="120273" url="https://af.wikipedia.org/wiki?curid=120273" title="Hendrik Tjaart van der Walt">
Hendrik Tjaart van der Walt

Hendrik Tjaart Johannes van der Walt (Graaff-Reinet, Kaapkolonie, 27 Augustus 1803 – Middelburg, Kaap, 4 Junie 1877) was mede-eienaar van die plaas Grootfontein waarop die Gereformeerde kerk Middelburg, Kaap, op 1 Desember 1860 gestig is en wat in later jare die tuiste van die Grootfontein-landboukollege geword het. 

Ds. Louw du Plessis het in 1909 van hom geskryf (vry vertaal uit die Nederlands): "(Van der Walt) was een van die mense wat ’n mens vanself liefgehad het. ’n Mens het jou tot hom aangetrokke gevoel. Ernstig vroom was hy, maar baie beminlik; liefde was die hooftrek van sy karakter."

Hendrik Tjaart van der Walt was ’n kleinseun van sy tak van die Van der Walts se stamouers, Gaele Andriesz van der Walt en Johanna Weyers. Sy vader was Nicolaas (Klaas) van der Walt (Kaapstad, 26 Desember 1756 – April 1811) en sy moeder Marie Jacoba (Marie) Coetzee (Piketberg, 29 Mei 1762 – Colesberg, 29 September 1849). Hendrik, die jongste van sy ouers se 10 kinders, se sibbes was Johanna Margaretha, Andries Johannes, Anna Martha, Hester Jacoba Kruger, Johannes Lodewicus, Nicolaas; Anna Maria du Plessis, Elizabeth Johanna, Renche Johanna en Susanna Sophia Coetzee. 

Hy was twee keer getroud, eers met Martha Helena Lessing (17 Oktober 1806 – 3 Maart 1862) en daarna met die weduwee Levina Susanna Lasya Kruger (née Aucamp, Graaff-Reinet, 26 September 1813 – 1 Desember 1886). Al sy kinders is uit die eerste huwelik gebore, naamlik Nicolaas, Johannes Christiaan, Hendrik Tjaart Jacobus, Maria Jacoba Buys, Hester Duvenhage, Martha Johanna Levina Pretorius, Lasya Susanna Vorster (eggenote van ds. C.J.H. Vorster en moeder van ds. L.P. Vorster) en Lasya Francina Vorster. Hy het ook vyf stiefdogters en vier stiefseuns gehad.

Hendrik van der Walt se vader, Klaas, het reeds omstreeks in 1798 op die plaas Grootfontein gewoon in die dae toe dit 3 800 hektaar beslaan het. Die eerste amptelike registrasie het eers in 1836 plaasgevind toe dit aan Hendrik en sy broer Nicolaas as erfpaggrond toegeken is. Hulle het wel lank voor dié datum op die plaas gewoon, want die oorspronklike opstel, die huidige museum, is al in 1827 opgerig. Omstreeks die Tweede Vryheidsoorlog en nog ’n ruk lank daarna was dit ’n kamp vir Britse soldate.

Hy was geruime tyd ouderling van die NG gemeente Middelburg, Kaap, hoewel hy teen die rigting van die NG Kerk gekant was. Volgens ds. Du Plessis kon hy sy werk as ouderling doen omdat die destydse leraar van Middelburg, ds. William Murray, "zeer verstandig handelde" en in pad gestaan het van die Doppers in die gemeente se midde nie. "Bovendien had hij Br. Van der Walt innig lief en bezocht hem nog een paar dagen voor zijn dood." 

Op 21 Januarie 1860 het ds. Dirk Postma die Gereformeerde kerk Burgersdorp as eerste gemeente van dié kerkverband in die Kaapkolonie gestig. Die beswaarde lidmate van Middelburg het van sy besoek verneem en 'n deputasie is gestuur na die plaas Roosterhoek (sedert 1872 binne die grense van die gemeente Steynsburg) met die versoek aan ds. Postma om ook hier aan hulle 'n besoek te bring. Ds. Louw du Plessis skryf in 1909 Van der Walt het ds. Postma genooi om na Middelburg te kom. So het dit gebeur dat hy in Februarie 1860 'n groot byeenkoms van vriende en vyande op die plaas Grootfontein, waarvan C.J.H. Vorster (1795–1890) en Hendrik Tjaart van der Walt die eienaars was, toegespreek het. Vorster was die vader van Louis Petrus Vorster (1822–1867), vader van ds. C.J.H. Vorster (1843–1899), wat getroud was met Van der Walt se dogter Lasya Susanna Vorster, die ouers van die predikant en Volksraadslid ds. Louis Vorster.

Volgens getuienis van tydgenote, soos opgeteken in "De Vijftigjarige Feestviering te Middelburg, K.P.", wou 'n groot aantal lidmate toe al hê dat ds. Postma hulle sou herstig as 'n Gereformeerde kerk, maar omdat hy gevrees het vir 'n oorhaastige besluit wat hulle later kon berou, was sy raad aan hulle om so 'n stap nie op daardie tydstip te doen nie, maar ""weest voorzichtig en nuchter!"" Dit ten spyt het vyf gesinne tog by hierdie geleentheid as lidmate van die Gereformeerde Kerk ingeskryf. Voornemende lidmate van die kerk het deeglik besef watter toekoms van opoffering, selfverloëning en stryd op hulle gewag het. Hulle het nie blindelings op die ingewing van die moment 'n sprong in die duister gegee nie; daarom dat, toe dit op hulle neergereën het, hulle nie vir hoon en smaad teruggedeins het nie.

Elf maande later het ds. Postma weer gekom en op 1 Desember 1860 en is die Gereformeerde Kerk Middelburg gestig. Vir die destydse predikant van die plaaslike NG kerk, ds. William Murray, was dit 'n bedroewende ervaring. Hy was nog ongetroud en het ingewoon by Hendrik van der Walt, wat toe by die Gereformeerde Kerk aangesluit en tot ouderling verkies is. Die eerste notuleboeke van die kerkraad, tot 1869 toe die eerste predikant hier bevestig is, het nie bewaar gebly het nie. 

Ds. Du Plessis skryf van H.T.J. van der Walt: "De oude vader was van een lange en sterk gebouwde gestalte, met een helder blik, en van een vastberaden karakter, zeer minsaam en innemend. Met woord en daad was hij tot grooten zegen voor de nieuwe gemeente. Hij en zijne echtgenote behoorden tot de stillen in den lande, doch waren als schijnende lichten velen tot nut en den Hemelschen Vader tot verheerlijking. Hij stierf in goeden ouderdom." Ds. Du Plessis meld ook dat Van der Walt se seun Nicolaas ná hom as ouderling van Middelburg gedien het en sy skoonseun J. Vorster eers diaken van Middelburg was en later (1899) as predikant van Humpata gesterf het.



</doc>
<doc id="120274" url="https://af.wikipedia.org/wiki?curid=120274" title="Esterházy">
Esterházy

Esterházy (ook gespel as "Eszterházy"; Latyns: "Estoras"; Hongaarse uitspraak: [ˈɛstɛrhaːzi]) is 'n Hongaarse adellike familie met oorspronge in die Middeleeue. Vanaf die 17de eeu was hulle een van die groot magnatefamilies met uitgestrekte grondbesit in die Koninkryk Hongarye toe dit deel uitgemaak het van die Habsburgse Ryk en later Oostenryk-Hongarye. Die Esterházys was steeds lojaal aan die Huis van Habsburg en het in 1626 die grawetitel ontvang. Die Forchtenstein-linie was vanaf 1712 ryksvorste in die Heilige Romeinse Ryk. Nadat dit in 1806 ontbind is, is die familie by die hoë Duitse adel gereken. Uit die familie het talle diplomate, offisiere in die Hongaarse leër en kunsbeskermhere gekom.


</doc>
<doc id="120275" url="https://af.wikipedia.org/wiki?curid=120275" title="Nakajima C6N">
Nakajima C6N

Die Nakajima C6N was 'n eenmotorige patrollievliegtuig wat deur die Japannese Keiserlike Vloot gebruik is tydens die Tweede Wêreldoorlog.



</doc>
<doc id="120276" url="https://af.wikipedia.org/wiki?curid=120276" title="Ondermaanse">
Ondermaanse

Die ondermaanse is ’n begrip in Arestoteliaanse fisika wat uit die Griekse sterrekunde kom. Dit is die deel van die kosmos onder die maan, met die aarde as middelpunt, wat bestaan uit die vier klassieke elemente: aarde, water, lug en vuur.

Die ondermaanse was in die klassieke sterrekunde die sfeer van die veranderlike natuur; alles bo die maan – die streek van die eter waar die planete en sterre geleë is – was permanent en onveranderlik. Die natuurkragte het net in die ondermaanse sfeer gegeld.

Plato en Aristoteles het in die antieke tyd die oorspronklike teorie van ’n ondermaanse sfeer help formuleer. Dit het gewoonlik gepaard gegaan met die begrip geosentrisme – dat die aarde die middelpunt van die heelal is. 

Avicenna het die Aristoteliaanse idee dat veranderings en korrupsie tot die ondermaanse beperk is, tot in die Middeleeue gevoer. Middeleeuse skolastici soos Thomas Aquinas – wat in sy werk "Summa Theologica" die verdeling tussen die hemelse en die ondermaanse sfeer op ’n kaart aangedui het – het ook met Cicero en Lucanus saamgestem dat daar ’n groot grens is tussen die Natuur en die Lug, die ondermaanse en die eteriese sfeer. 

Die teorieë van Copernicus het egter hierdie siening begin verander. Daarbenewens het Tycho Brahe se waarnemings van ’n nuwe ster ("nova") en van komete in die veronderstelde onveranderlike hemelruim dié idees verder in die wiele gery. 




</doc>
<doc id="120277" url="https://af.wikipedia.org/wiki?curid=120277" title="Marcus Annaeus Seneca">
Marcus Annaeus Seneca

Marcus Annaeus Seneca (54 v.C. – 39 n.C.), bekend as Seneca die ouere, was ’n redekunstenaar en skrywer van antieke Rome. Hy is in ’n ryk aristokratiese familie in Hispania (nou die Iberiese Skiereiland) gebore. 

Seneca het deur die bewind van drie keisers geleef: dié van Augustus (27 v.C. – 14 n.C.), Tiberius (14-37 n.C.) en Caligula (37-41 n.C.). Hy was die pa van die stoïsynse filosoof Seneca die jongere (Lucius), wat ’n leermeester van Nero was.


</doc>
<doc id="120281" url="https://af.wikipedia.org/wiki?curid=120281" title="Romulus en Remus">
Romulus en Remus

Romulus en Remus was in die Romeinse mitologie tweelingbroers wie se mite die verhaal vertel van gebeure wat tot die stigting van Rome en van die Romeinse Koninkryk deur Romulus gelei het. Die moord op Remus deur sy broer en ander dele van die verhaal het kunstenaars deur die eeue geïnspireer. 

Sedert antieke tye is die tweeling wat aan ’n wolf drink, die simbool van die stad Rome en die Romeinse volk. Hoewel die verhaal voor die stigting van Rome omstreeks 750 v.C. afspeel, is die eerste geskrewe weergawe van die mite sover bekend uit die laat 3de eeu v.C. Daar word steeds gedabatteer oor of die mite ’n oorspronklike deel van die Romeinse mitologie of ’n latere toevoeging is.

Romulus en Remus is gebore in Alba Longa, ’n antieke Latynse stad naby die sewe heuwels waar die stad Rome later sou ontstaan. Hul moeder, Rhea Silvia, was ’n Vestaalse maagd en die dogter van die voormalige koning Numitor, wat deur sy broer Amulius van die troon gesit en vervang is. In sommige bronne is die tweeling verwek deurdat die god Mars Rhea besoek het. Ander bronne trek hul goddelike afkoms in twyfel. Een beweer selfs Amulius self het hulle verwek toe hy sy broerskind verkrag terwyl hy sy wapentoerusting as vermomming gedra het. Deur hul ma stam die tweeling van die Griekse en Latynse adelstand af.

Koning Amulius het hulle as ’n moontlike bedreiging beskou en opdrag gegee dat hulle vermoor word. Hulle is op die oewer van die Tiberrivier gelos om te sterf. Hulle is gered deur die god Tiberinus, Vader van die Rivier, en het in die sorg van ander oorleef, op die terrein waar Rome nou staan. In die bekendste episode drink die tweeling aan ’n wolvin in ’n grot wat nou as die Lupercal bekend is. Eindelik het ’n herder, Faustulus, hulle aangeneem. Hulle het as skaapwagters grootgeword, onbewus van hul ware identiteit. Mettertyd het hul natuurlike leierseienskappe ’n gevolg ondersteuners uit die gemeenskap gelok.

As jong volwassenes het hulle betrokke geraak by ’n dispuut tussen ondersteuners van Numitor en Amulius. Remus is gevange geneem en na Alba Longa geneem. Beide sy oupa en die koning het vermoed wie hy regtig is. Intussen het Romulus ’n poging van stapel gestuur om sy broer te red en saam met helpers na die stad vertrek. In dié tyd het hulle van hul verlede uitgevind en by hul oupa aangesluit om hom terug te kry op die troon. Amulius is vermoor en Numitor is as koning herstel. Daarna is die tweeling weg om hul eie stad te gaan bou.

Nadat hulle weer op die terrein van die sewe heuwels aangekom het, het hulle verskil oor die heuwel waarop hulle moes bou. Romulus het die Palatynse Heuwel bo die Lupercal verkies en Remus die Aventynse Heuwel. Toe hulle nie tot ’n vergelyk kon kom nie, het hulle besluit om die gode se hulp in te roep in ’n voorteken-wedstryd. Remus het eers 6 gelukkige voëls gesien, maar kort daarna het Romulus 12 gesien en beweer die gode is aan sy kant. Die spanning tussen hulle het toegeneem en eindelik is Remus óf deur Romulus óf deur een van sy ondersteuners doodgemaak. Daarna het Romulus die stad Rome gestig, asook sy instellings, regering, weermag en godsdienstradisies. Hy het jare lank as die eerste koning regeer.

Die oorsprong van die verskillende elemente in Rome se stigtingsmite is ’n onderwerp waaroor steeds gedebatteer word. Dit kan uit die Romeine se eie inheemse bronne kom, of van Hellenistiese invloede wat later bygevoeg is. Dit is steeds nie duidelik vir akademici van klassieke bronne nie. Hoewel die mite afspeel voor die stigting van Rome omstreeks 750 v.C., is die eerste bekende skriftelike weergawe daarvan uit die laat 3de eeu v.C. Dit is onbekend hoe en wanneer die "volledige" fabel ontstaan het.

Dit is veral onseker of die verhaal van die tweeling oorspronklik deel daarvan was. Bronne weerspreek mekaar gereeld. Dit sluit in die geskiedenisse van Livius, Plutarchus, Dionysius van Halicarnassus en Tacitus, sowel as die werk van Virgilius en Ovidius.

Moderne geleerdes benader die verskillende bekende stories oor Romulus en Remus as verwerkings en latere vertolkings van Rome se stigtingsmite. Sommige weergawes is deur Romeinse historici voorgehou as gesaghebbend, ’n amptelike geskiedenis waaruit weersprekings en agtelosige feite verwyder is om ontwikkelings, stamboeke en optredes van dié tyd te regverdig. Ander vertellings verteenwoordig gewilde of volkstradisies. 

Die drie weergawes deur Livius, Dionysius en Plutarchus verskaf die breë letterkundige basis vir studies oor die mite. Hulle het baie in gemeen, maar verskil ook. Romeinse historici en tradisies gee Romulus die eer vir die meeste Romeinse instellings. Hy het glo die weermag, regstelsel, godsdiens en regering, ens. daargestel. Sulke ontwikkelings sou egter oor ’n aansienlike tyd versprei moes gewees het. Sommige instellings is baie ouer en ander baie nuwer. 

Vir moderne geleerdes bly dit een van die moeilikste en ingewikkeldste stigtingsmites, veral wat betref Remus se dood. Antieke historici het geen twyfel gehad dat die stad se naam van Romulus s’n kom nie. Die meeste moderne historici glo sy naam is agterna van Rome teruggelei; die grondslag vir Remus se naam en rol bly spekulatief. Moontlike historiese basisse vir die mitologiese verhaal in die breë is steeds onduidelik en die onderwerp van meningsverskille.

Die beeld van die tweeling met hul goddelike vader wat aan ’n wolvin drink, het die ikoniese verteenwoordiging van die stad en sy stigting geword, en laat Romulus en Remus uitstaan onder die kinders van die antieke mitologie wat deur diere grootgemaak is. Hoewel die debat voortduur, is daar min moderne bewyse vir Rome se stigtingsmite, insluitende ’n historiese Romulus of Remus.



</doc>
<doc id="120282" url="https://af.wikipedia.org/wiki?curid=120282" title="Brief aan die redakteur">
Brief aan die redakteur

'n Brief aan die redakteur is 'n brief wat 'n leser aan 'n koerant of tydskrif stuur oor kwessies wat die publikasie se lesers aangaan. Sulke briewe is gewoonlik bedoel vir publikasie. In baie publikasies kan briewe aan die redakteur deur gewone pos, per faks of per e-pos aangestuur word, en deesdae ook per SMS of kitsboodskap.

Briewe aan die redakteur word gewoonlik vereenselwig met briewe aan koerante en nuustydskrifte, maar hulle word ook aan ander tydskrifte (soos vermaak- en tegniese tydskrifte) en radio- en televisiestasies gestuur. Wat laasgenoemde betref, kan sulke briewe soms regstreeks oor die radio of TV gelees word, gewoonlik in 'n nuusprogram of 'n kletsradioprogram. In dié geval kan daar ook gepraat word van kykerbriewe of luisteraarbriewe, afhangend van die medium.

In die akademiese uitgewersbedryf is briewe aan die redakteur van 'n akademiese joernaal gewoonlik 'n oop resensie nadat die vorige publikasie verskyn het, dikwels krities oor sekere aspekte van daardie uitgawe. Die skrywers van die oorspronklike stukke reageer soms met hul eie briewe. Omstrede referate in hoofstroomjoernale lok dikwels etlike briewe aan die redakteur uit. 'n Deeglike aanhalingsindeks gee 'n lys van die oorspronklike referate saam met al die reaksies daarop. Afhangend van die lengte van die brief en die joernaal se styl, kan ander soort opskrifte gebruik word soos "Portuurkommentaar". Daar is 'n paar variasies op dié gebruik. Party joernale vereis altyd kommentare ook, wat dan saam met die oorspronklike referaat geplaas word, in 'n proses wat "oop portuurkommentaar" genoem word. In die geval waar joernale eers elektronies uitgegee word, kan briewe aan die redakteur wat nie versoek is nie, asook die skrywer se antwoord, gelyktydig in die gedrukte weergawe verskyn, solank hulle gestuur word in die tydperk tussen die elektroniese publikasie en sy verskyning in druk.

Die onderwerpe van briewe aan die redakteur dek 'n wye verskeidenheid. Die mees algemene onderwerpe is onder meer:

Briewe aan die redakteur was nog altyd 'n kenmerk van Amerikaanse koerante. Baie van die vroeë nuusberigte en kommentaar wat vroeë Amerikaanse koerante geplaas het, is gedoen in die vorm van 'n brief. Teen die middel van die 18de eeu was briewe aan die redakteur 'n belangrike middel van politieke en sosiale diskoers. Baie invloedryke essays oor die rol van die regering oor kwessies soos persoonlike vryheid en ekonomiese ontwikkeling is gedoen in die vorm van briewe – byvoorbeeld Cato se briewe of Briewe van 'n boer in Pennsilvanië, wat wyd herdruk is in vroeë Amerikaanse koerante. Regdeur die 19de eeu is briewe aan die redakteur al hoe meer op dieselfde bladsye naby die redakteur se kommentaar in die koerant gebruik. Teen die wending van die 20ste eeu het briewe aan die redakteur permanente en vaste instellings op die kommentaarblaaie geword.

Moderne forums vir briewe aan die redakteur verskil nie veel van die vroeëres nie. 'n Tipiese forum sal tussen vyf en twaalf briewe bevat, of uittreksels uit briewe. Dikwels is die briewe wat vir publikasie gekies word, net 'n deel van die wat ontvang is. Koerante met 'n groot sirkulasie sal net 'n klein persentasie van die briewe wat hy ontvang het kan plaas, terwyl koerante met 'n klein sirkulasie bykans al die briewe plaas van die betreklik min briewe wat hulle ontvang. Redakteurs lees gewoonlik al die briewe wat hulle ontvang, maar die meeste van hulle sal sommer uit die staanspoor alle briewe afkeur wat vloekwoorde bevat, laster pleeg, rassisties is, persoonlike aanvalle is teen individue en spesifieke organisasies, of wat buitensporig lank is (die meeste publikasies beveel 'n perk van 200 tot 500 woorde aan) of briewe wat naamloos ingestuur is.

Die kwessie van naamlose briewe is 'n taamlik nuwe ontwikkeling in die bestuur van briewe aan die redakteur. Voor die Koue Oorlog-paranoia van die middel van die 20ste eeu was anonieme briewe aan die redakteur algemeen. Trouens, die reg om anoniem te mag skryf is beskou as sentraal tot die vrye pers/vrye spraakbeweging (soos in die hofsaak in 1735 teen John Peter Zenger, wat begin is met 'n naamlose essay). Teen die 1970's het redakteurs 'n sterk negatiewe houding teen naamlose briewe ontwikkel, en teen die einde van die 20ste eeu het sowat 94% onmiddellik naamlose briewe afgekeur. Party koerante het in die 1980's en 90's spesiale anonieme opinieforums geskep wat lesers in staat gestel het om óf kort mondelingse menings per telefoon weer te gee (wat dan getik en gepubliseer is) of briewe te stuur wat ongeteken is en waar die skrywer 'n skuilnaam gebruik. Hoewel baie joernaliste die anonieme inbelforums afgemaak het as oneties (iemand kan byvoorbeeld 'n ongegronde mening uitspreek sonder kommer oor die gevolge of om die mening met harde feite te steun), het die voorstanders daarvan gesê dat sulke forums die persvryheid van lewendige, ongeïnhibeerde debatvoering handhaaf soos wat dit in die vroeë koerante was.

Hoewel dit as hoofsaaklik 'n funksie van gedrukte publikasies beskou word, is briewe aan die redakteur ook deel van die elektroniese media. In televisiejoernalisme was briewe aan die redakteur nog altyd 'n halfgereëlde kenmerk van "60 Minutes" en die nuusprogramme van "National Public Radio" in die VSA. Briewe aan die redakteur kom algemeen voor in verskeie gedaantes op die internet.

Teen die 21ste eeu het die internet 'n afleweringsdiens geword vir baie briewe aan die redakteur deur e-pos en nuus-webwerwe (trouens, nadat verskeie koeverte met poeier wat daarvan verdink is dat dit antraks bevat na wetmakers en joernaliste gestuur is, het talle nuusorganisasies aangekondig dat hulle in die toekoms net e-posbriewe aanvaar). Omdat die internet die potensiële leserstal van redaksionele kommentaar- en meningstukke by klein publikasies uitgebrei het, kan hul omstrede redaksionele kommentaar of rubrieke soms veel meer briewe lok as waaraan hulle gewoond was – soveel so dat sommige koerante se e-posbedieners gaan staan het.

Redakteurs is dikwels die teiken van briefskryfveldtogte, wat ook “astroturfing” genoem word, waar voorbeeldbriewe oor die internet versprei word om gekopieer of oorgeskryf te word en aangebied te word as persoonlike briewe.

Hoewel die bestuur van briewe aan die redakteur min aandag kry in vaktydskrifte, plaas een organisasie, die Nasionale Konferensie van Redaksionele Skrywers, dikwels artikels oor die bestuur van briewe aan die redakteur in hul nuusbrief, The Masthead, en by hul jaarlikse vergaderings. Een van die konferensie se grootste voorstanders van briewe aan die redakteur, Ronald D. Clark van die St. Paul Pioneer Press, skryf: "Beskou briewe as 'n barometer van hoe goed jy lesers of kykers betrokke kry. Hoe meer briewe jy kry, hoe beter maak jy met hulle kontak. Hoe minder jy kry, hoe sterker is die teken dat jy hulle aan die slaap sus."

Aan die ander kant sal baie redakteurs toelaat dat briewe geplaas word waar die naam en adres van die briefskrywer aan die redakteur bekend gemaak word, maar wat dan nie in die publikasie verskyn nie. Dit kan 'n debat aanhelp oor kwessies wat persoonlik, omstrede of 'n verleentheid is, maar nogtans belangrik is om in 'n openbare debat aangeroer te word.

Soms sal 'n brief aan 'n redakteur van 'n plaaslike koerant, soos die "Dear IRS"-brief wat Ed Barnett aan die "Wichita Falls Times Record News" in Wichita Falls, Texas, geskryf het, selfs die aandag trek van die nasionale media.

Deur 'n brief onder 'n vals naam te skryf om steun vir 'n jouself te werf, of om jou teenstander te kritiseer, kan ernstige gevolge hê. Die Kanadese politikus Paul Reitsma se loopbaan het in 1999 in 'n skandaal geëindig nadat hy 'n brief aan 'n koerant onderteken het as "Warren Betanko", waarin hy homself prys en sy teenstander aanval. Die plaaslike koerant het 'n voorbladberig geplaas onder die opskrif  "MLA Reitsma is a liar and we can prove it".

In 1966 in Israel was die Herut-party se destydse opposisieleier Menachem Begin in 'n skandaal gewikkel en sy kop is geëis nadat briewe hom skerp aangeval het. Daar is bewys die briewe, wat in groot dagkoerante geplaas is, is deur Begin se mededingers vir die leierskap van sy party geskryf en aan die koerante gestuur onder verskeie skuilname. Gevolglik is die mededingers se geloofwaardigheid aangetas en hulle is uiteindelik uit die party geskors, wat gehelp het om Begin se leierskapposisie te versterk totdat die party in 1977 die nasionale verkiesing gewen het en hy die Eerste Minister van Israel geword het.


</doc>
<doc id="120283" url="https://af.wikipedia.org/wiki?curid=120283" title="Galeniet">
Galeniet

Galeniet (ook bekend as galena en loodglans; Engels: galena) is 'n belangrike looderts wat dikwels ook silwerhoudend is. Dit het die kubiese haliet-struktuur.

Dit is die volopste loodmineraal en -erts en word in lae- tot middel-temperatuur hidrotermale uitlate in stollingsgesteentes en sedimentêre gesteentes met kontak-metamorfose aangetref. Dit kom dikwels saam met piriet, markasiet, chalkopiriet en sfaleriet voor, soms ook saam met kalsiet, kwarts, dolomiet en vloeispaat. 


</doc>
<doc id="120284" url="https://af.wikipedia.org/wiki?curid=120284" title="Lucretia">
Lucretia

Lucretia (oorlede c. 510 v.C.) was ’n antieke Romeinse vrou wie se lot ’n belangrike rol gespeel het in die oorgang van die Romeinse Koninkryk in die Romeinse Republiek. Hoewel daar nie bronne uit dié tyd bestaan nie, stem die historici Livius en Dionysius van Halicarnassus uit die tyd van keiser Caesar Augustus (23 September 63 v.C tot 19 Augustus 14 n.C.) saam dat daar wel so ’n vrou was en dat haar selfmoord ná haar verkragting deur die seun van ’n Etruskiese koning die onmiddellike oorsaak was van die anti-monargistiese rebellie waarmee die monargie omvergewerp is.

Die voorval het die ontevredenheid oor die tirannieke metodes van die laaste koning van Rome, Lucius Tarquinius Superbus, laat opvlam. As gevolg daarvan het die vooraanstaande families ’n republiek ingestel en die uitgebreide koninklike familie uit Rome verdryf. Hulle het ook die republiek suksesvol verdedig teen pogings van die Etruskers en Latyne om in te meng. Vanweë die groot impak het die verkragting self ’n belangrike tema in Europese kuns en letterkunde geword. 

Een van die eerste twee konsuls van die republiek was Lucius Tarquinius Collatinus, Lucretia se man. Die talle weergawes oor die stigting van die republiek noem almal die verhaal van Lucretia, hoewel die besonderhede verskil. Die meeste historici beskou dit nie as ’n mite nie, want daar is bewyse dat ’n vrou soos Lucretia bestaan het en dat dit ’n belangrike rol gespeel het in die val van die monargie. Van die besonderhede verskil egter van skrywer tot skrywers en is debatteerbaar. 



</doc>
<doc id="120287" url="https://af.wikipedia.org/wiki?curid=120287" title="Palazzo dei Principi Natoli">
Palazzo dei Principi Natoli

Palazzo dei Principi Natoli 'n barokpaleis in Torre Archirafi, op die eiland van Sisilië in die Middellandse See, ook bekend as Palazzo Vigo. Dit dateer uit 1741 en was oorspronklik die woning van prins Giovanni Natoli II van Sperlinga, 'n Frans-gebore afstammeling van 'n lyn van miliêre vlieëniers oor 'n tydperk van duisend jaar.



</doc>
<doc id="120289" url="https://af.wikipedia.org/wiki?curid=120289" title="Strykkwartet">
Strykkwartet

'n Strykkwartet is 'n musiekgroep bestaande uit vier strykers – twee vioolspelers, 'n altvioolspeler en 'n tjellis. Dit word ook gebruik om te verwys na 'n musiekstuk wat deur so 'n groep uitgevoer word. Die strykkwartet is een van die mees prominente kamermusiekensembles in klassieke musiek. Die meeste van die groot komponiste het vanaf die middel tot die laat 18de eeu bladmusiek vir strykkwartette gekomponeer.

Die strykkwartet is in die 1750s deur die Oostenrykse komponis Joseph Haydn ontwikkel en word sedertdien beskou as 'n gesogte musiekvorm. Dit is een van die moeilikste musiekvorms om te komponeer, en daar word gesê dat 'n komponis se ware musikale vermoë bepaal kan word deur hoe goed hy of sy musiek vir 'n strykkwartet kan skryf.

Komponiste soos Wolfgang Amadeus Mozart, Ludwig van Beethoven en Franz Schubert het almal 'n aantal strykkwartette gekomponeert en dié musiekvorm het in die klassieke era floreer. Dit was minder gewild later in die 19de eeu, deels as gevolg van komponiste soos Franz Liszt, Richard Wagner en Richard Strauss, wat wegbeweeg het van klassieke vorms, maar dit word herleef in die 20ste eeu deur onder andere die Tweede Weense Skool, Béla Bartók, Dmitri Sjostakowitsj en Elliott Carter. In die 21ste eeu is dit steeds 'n belangrike en verfynde musiekvorm.

Die standaardstruktuur van 'n strykkwartet is vier bewegings, met die eerste beweging in sonatevorm, allegro, in die toniese sleutel; tweede beweging is 'n stadige beweging, in 'n verwante toonsoort; die derde beweging is 'n menuet en trio, in die toniese sleutel; en die vierde beweging is dikwels in rondovorm of sonate-rondovorm, in die toniese sleutel.

Sommige strykkwartette speel vir jare lank saam, en word dikwels genoem na die eerste violis (bv. die "Takacs-kwartet"), 'n komponis (bv. die "Borodin-kwartet") of 'n plek (bv. die "Budapest-kwartet").




</doc>
<doc id="120292" url="https://af.wikipedia.org/wiki?curid=120292" title="Metingskale">
Metingskale

Metingskale of metingsvlakke is 'n klassifikasie wat die aard beskryf van die inligting binne die getalle (ook nommers) van veranderlikes. Sielkundige Stanley Smith Stevens het die mees bekende klassifikasie ontwikkel, wat bestaan uit vier skale, of vlakke, van meting: die nominale, ordinale, interval, en verhoudingskale. Hierdie raamwerk van die onderskeie skale van meting het in sielkunde ontstaan en is wyd gekritiseer deur geleerdes in ander dissiplines. Ander klassifikasies sluit in die deur Mosteller en Tukey, en die van Chrisman.

Steven stel sy tipologie voor in 'n 1946 "Wetenskap"-artikel getiteld "Op die teorie van die skale van meting". In daardie artikel,  beweer Steven dat al meting in die wetenskap is uitgevoer met behulp van vier verskillende tipes  skale wat hy noem "nominale," "ordinale," "interval," en "verhouding," beide "kwalitatiewe verenig" (wat beskryf word deur sy "nominale" tipe) en "kwantitatiewe" (na 'n ander graad, al die res van sy skale). Die konsep van die skaal tipes wat later ontvang was deur die wiskundige strengheid is dat dit 'n tekort is op sy ontstaan met die werk van wiskundige sielkundiges Theodore Alper (1985, 1987), Louis Narens (1981a, b), en R. Duncan Luce (1986, 1987, 2001). As Luce (1997, p. 395) het geskryf :

Die nominale tipe onderskei tussen items of vakke wat slegs gebaseer is op hul name of (meta-)kategorieë en ander kwalitatiewe klassifikasies wat hulle aan behoort; dus behels dichotomous data  die konstruksie van die klassifikasies sowel as die formaat van die items. Ontdekking van 'n uitsondering op 'n klassifikasie kan gesien word as die vordering. Getalle kan gebruik word om veranderlikes te verteenwoordig, maar die getalle het nie numeriese waarde of n verhouding nie: byvoorbeeld, 'n Wêreldwyd unieke identifiseerder.

Voorbeelde van hierdie klassifikasies sluit geslag, nasionaliteit, etnisiteit, taal, genre, styl, biologiese spesies, en vorm in. In 'n universiteit kan n mens  ook gebruik  maak van saal  affiliasie as 'n voorbeeld. Ander konkrete voorbeelde is
Nominale skale word dikwels  kwalitatiewe skale genoem, en metings gemaak op kwalitatiewe skale word kwalitatiewe data genoem.  Die opkoms van kwalitatiewe navorsing het hierdie gebruik verwarrend gemaak. Die getalle in nominale meting is aangestel as etikette en het geen spesifieke numeriese waarde of betekenis nie. Geen vorm van wiskundige berekening (+,- x, ens.) kan uitgevoer word op nominale maatreëls nie. Die nominale vlak is die laagste meting vlak wat gebruik word van 'n statistiese oogpunt af.

Gelykheid en ander bedrywighede wat kan gedefinieer word in terme van gelykheid, soos ongelykheid en stel lidmaatskap, is die enigste nie-triviale bedrywighede wat generies van toepassing is op voorwerpe van die nominale tipe.

Die modus, d. i. die "mees algemeenste" item, is toegelaat as die maatstaf van sentrale neiging vir die nominale tipe. Aan die ander kant, is die mediaan, d. i. die "midde-posisie" item en maak geen sin vir die nominale tipe van data sedert die posisie betekenisloos is vir die nominale tipe.

Die ordinale tipe laat toe vir rang orde (1ste, 2de, 3de ens.) deur watter data kan gesorteer word, maar word nog steeds nie toelaat  vir die relatiewe "graad van verskil" tussen hulle nie. Voorbeelde sluit in, aan die een kant, dichotomous data met dichotomous (of dichotomized) waardes soos "siek" vs. "gesonde" wanneer die meet van gesondheid, "skuldig" vs. "onskuldig" wanneer die maak van besluite in die howe geneem word, "verkeerde/onwaar se vs. se reg/ware" wanneer die meet van die waarheid waarde, en, aan die ander kant, nie-dichotomous data wat bestaan uit 'n spektrum van waardes, soos "dit heeltemal saamstem', 'meestal saamstem', "meestal nie saamstem nie', 'heeltemal saamstem" wanneer mening gemeet word.

Die mediaan, d.i. "die middel-posisie", die item is toegelaat as die maatstaf van sentrale neiging; alhoewel, die gemiddelde (of gemiddelde) as die maatstaf van sentrale neiging nie toegelaat  is nie. Die modus is toegelaat.

In 1946, het Stevens waargeneem dat sielkundige meting, soos meting van menings, gewoonlik werk op ordinale skale; dus betekenis en standaard afwykings het geen geldigheid nie, maar hulle kan gebruik word om idees te kry vir hoe om operationalization  te verbeter van die veranderlikes wat gebruik word in die vraelyste. Die meeste sielkundige data wat ingesamel is deur psigometriese instrumente en toetse, die meting van kognitiewe en ander vermoëns, is ordinaal , alhoewel sommige teoretici  aangevoer  dat hulle  behandel kan word as intervalle of verhouding skale. Daar is egter min prima facie  bewyse dat sulke eienskappe niks meer is as ordinale nie. (Krans, 1996; Krans & Keats, 2003; Michell, 2008). In besonder, is IK-tellings 'n weerspieëling van 'n ordinale skaal, in wat al die tellings  betekenisvol is vir die vergelyking. Daar is geen absolute nul nie, en 'n 10-punt verskil kan verskillende betekenisse dra by die verskillende punte van die skaal.

Die interval tipe laat toe vir die "graad van verskil" tussen items, maar nie die verhouding tussen hulle nie. Voorbeelde sluit in "temperatuur" met die Celsius-skaal, wat twee gedefinieer punte het (die bevriesing en die kookpunt van water by die spesifieke toestande) en word dan verdeel in 100 tussenposes, "datum" wanneer dit gemeet word van 'n arbitrêre epog (soos ADVERTENSIE), "persentasie" soos 'n persentasie opbrengs op 'n voorraad, "plek" in Cartesiese koördinate, en "rigting" gemeet in grade van ware of magnetiese noord. Verhoudings is nie betekenisvol nie a.g.v dat  20 °C nie gesê word om twees "twee keer so warm" as 10 °C, te wees nie of kan vermenigvuldiging/deling nie uitgevoer word tussen enige twee datums direk nie. Alhoewel, "verhoudings van verskille" uitgedruk kan word; byvoorbeeld, een verskil kan  twee keer 'n ander word. Interval tipe veranderlikes  word soms ook genoem "afgeskaal veranderlikes", maar die formele wiskundige term is 'n affine ruimte (in hierdie geval 'n affine lyn).

Die modus, mediaan, en die rekenkundige gemiddelde is toegelaat om die sentrale neiging te meet van die interval veranderlikes, terwyl die maatreëls van die statistiese verspreiding  omvang en die standaard afwyking insluit. Aangesien 'n mens  net kan verdeel deur "verskille",kan 'n mens  nie maatreëls definieer nie , soos die koëffisiënt van variasie. Meer subtiel, terwyl 'n mens kan oomblikke kan definieer van die oorsprong, net sentrale oomblikke is betekenisvol, aangesien die keuse van oorsprong  arbitrêr is. 'n Mens kan gestandaardiseerde oomblikke definieer, aangesien die ratio van die verskille nie betekenisvol is , maar 'n mens kan nie die koëffisiënt van variasie bepaal nie, aangesien die gemiddelde 'n oomblik is oor die oorsprong, in teenstelling met die standaard-afwyking, wat 'n  (die vierkant wortel van) 'n sentrale oomblik is.

Die verhouding tipe neem sy naam van die feit dat meting  die skatting is van die verhouding tussen 'n grootte van 'n deurlopende hoeveelheid en 'n eenheid grootte van die dieselfde soort (Michell, 1997, 1999). 'n Verhouding skaal beskik oor 'n betekenisvolle (unieke en nie-arbitrêre) nul waarde. Die meeste meting in die fisiese wetenskappe en ingenieurswese is gedoen op die verhouding skale. Voorbeelde sluit in massa, lengte, duur, vliegtuig hoek, energie en elektriese lading. In teenstelling met die interval-skale verhoudings is dit nou betekenisvol want met 'n nie-arbitrêre nul punt maak dit sin om te sê, byvoorbeeld, dat een voorwerp het "twee keer die lengte van 'n ander (="twee keer so lank"). Baie informeel, baie verhouding skale kan beskryf word as die spesifisering van "hoeveel" van iets (d. w. s'n hoeveelheid of grootte) of "hoeveel" ('n telling). Die Kelvin temperatuur skaal is 'n verhouding skaal, want dit het 'n unieke, nie-arbitrêre nul punt genoem absolute nul.

Die meetkundige gemiddelde en die harmoniese betekenis word toegelaat om die die sentrale neiging te meet,  bykomend tot die modus, mediaan, en die rekenkundige gemiddelde. Die studentized-reeks en die koëffisiënt van variasie is toegelaat om die statistiese verspreiding te meet. Alle statistiese maatreëls word toegelaat omdat al die nodige wiskundige bedrywighede  gedefinieer is vir die verhouding skaal.

Terwyl Stevens se tipologie is wyd aanvaar is, is dit nog steeds uitgedaag  deur ander teoritici, veral in die gevalle van die nominale en ordinale tipes (Michell, 1986).

Duncan (1986) het beswaar gemaak teen die gebruik van die woord "meting" in verhouding tot die nominale tipe, maar Stevens (1975) het gesê dat sy eie definisie van meting  "die opdrag kan enige konsekwente reël. Die enigste reël wat nie toegelaat sou wordnie is ewekansige opdrag, vir willekeur bedrae in effek tot 'n nonreel". Alhoewel, die sogenaamde nominale meting behels die arbitrêre opdrag, en die "toelaatbaar transformasie" is enige nommer vir enige ander. Dit is een van die punte wat gemaak is in die Heer se (1953) satiriese papier "Op die Statistiese verwerking van die Sokker Getalle".

Die gebruik van die gemiddelde as 'n maatstaf van sentrale neiging vir die ordinale tipe is nog steeds debateerbaar onder diegene wat  Stevens se tipologie aanvaar het. Baie gedrags-wetenskaplikes gebruik die gemiddelde vir ordinale data, in elk geval. Dit is dikwels geregverdig  op die basis dat die ordinale aard in die gedragswetenskappe is inderdaad  iewers tussen die ware ordinale en interval tipes;alhoewel die interval verskil tussen die twee ordinale geledere is dit nie konstant nie, dit is dikwels van dieselfde orde van grootte.

Byvoorbeeld, die aansoeke van meting modelle in opvoedkundige kontekste dui dikwels aan dat die totale tellings 'n redelik lineêre verhouding met metings oor die omvang van die evaluering het. Dus het sommige geargumenteer dat so lank as wat die onbekende interval nie verskil tussen die ordinale skaal geledere  nie soos die veranderlikes, interval, skaal statistieke soos gemiddelde kan sinvol gebruik word op 'n ordinale skaal veranderlikes. Statistiese analise sagteware soos SPSS vereis van die  gebruiker om die toepaslike meting klas vir elke veranderlike te kies. Dit verseker dat die daaropvolgende gebruiker  nie per ongeluk n betekenislose analise maak nie (byvoorbeeld korrelasie-analise met 'n veranderlike op 'n nominale vlak).

L.L. Thurstone het vordering gemaak in die rigting van die ontwikkeling van 'n regverdiging vir die verkryging van die interval tipe, gebaseer op die wet van die vergelykende oordeel. 'n Algemene toepassing van die wet is die analitiese hiërargie proses. Verdere vordering is gemaak deur Georg Rasch (1960), wat die kans Rasch model ontwikkel het, en bied 'n teoretiese basis en regverdiging vir die verkryging van die interval-vlak metings van die tel van die waarnemings soos totale tellings op assessering.

Byvoorbeeld, Mosteller en Tukey (1977) -hier onder-, Nelder (1990) beskryf deurlopende tellings, deurlopende verhoudings, tel verhoudings, en kategoriese vorme van data. Sien ook Chrisman (1998) -hier onder-, van den Berg (1991).

Mosteller en Tukey het opgemerk dat die vier vlakke is nie volledig nie en voorgestel nie:
Byvoorbeeld, persentasies ('n variasie op die breuke in die Mosteller-Tukey raamwerk) pas nie goed in Stevens se raamwerk nie: Geen transformasie is ten volle ontvanklik nie.

Nicholas R. Chrisman het n artikel geskryf, "Herdink Vlakke van Meting vir Kartografie", waarin hy 'n uitgebreide lys van die vlakke van meting om rekening te hou vr wat uitgebrei is  vir verskeie metings wat nie noodwendig van pas is met die tradisionele opvattings van die vlakke van meting nie. Metings wat gebonde is aan 'n verskeidenheid kategoriees en herhaal word (soos grade in 'n sirkel, klok tyd, ens.), gegradeer lidmaatskap kategorieë, en ander vorme van meting pas nie by Steven se oorspronklike werk nie, wat gelei het tot die bekendstelling van ses nuwe vlakke van meting, vir 'n totaal van tien:
Die uitgebreide vlakke van meting word selde gebruik  buite die akademiese geografie.

Die teorie van die skaal tipes is die intellektuele diensmaagd to Steven se "operasionele teorie van meting", wat  definitief geraak he binne die sielkunde en die gedragswetenskappe, ten spyte van Michell se karakterisering  dat dit heeltemal in stryd is  met die meting in die natuurwetenskappe (Michell, 1999). In wese, was die operasionele teorie van meting 'n reaksie op die gevolgtrekkings van 'n komitee wat gestig is in 1932 deur die Britse Vereniging om die Bevordering van die Wetenskap te ondersoek die moontlikheid van 'n ware wetenskaplike meting in die sielkundige en gedragswetenskappe te ondersoek. Hierdie komitee, wat bekend geword het as die "Ferguson komitee", het 'n Finale Verslag gepubliseer (Ferguson et al., 1940, p. 245) waarin Steven se sone – skaal (Stevens & Davis, 1938) 'n voorwerp  was van kritiek:

Dit is, as Steven se "sone" – skaal werklik gemeet die intensiteit van ouditiewe sensasies, dan bewyse vir so 'n sensasie as kwantitatiewe eienskappe wat nodig is om te geproduseer word. Die bewyse wat nodig is om die teenwoordigheid van die "toevoeging struktuur" – 'n konsep volledig behandel word deur die Duitse wiskundige Otto Hölder (Hölder, 1901). Gegewe dat die fisikus en meting teoretikus Norman Robert Campbell oorheers die Ferguson komitee se beraadslagings, het die komitee tot die gevolgtrekking gekom dat meting in die sosiale wetenskappe onmoontlik was as gevolg van die gebrek van aaneenskakellling bedrywighede. Hierdie gevolgtrekking was later gelewer vals deur die ontdekking van die teorie van voorkeurkeuse meting deur Debreu (1960) en onafhanklik deur Luce & Tukey (1964). Egter, Stevens se reaksie was nie eksperimente uit te voer om te toets vir die teenwoordigheid van die toevoeging struktuur in sensasies, maar in plaas daarvan om te lewer van die gevolgtrekkings van die Ferguson komitee van nul en gener waarde deur voor te stel 'n nuwe teorie van meting: Stevens was grootliks beïnvloed deur die idees van 'n ander Harvard akademies, die nobelpryswenner fisikus Percy Bridgman (1927), wie se leer van "operationism" Stevens gebruik het om  meting te definieer. In Stevens se definisie, byvoorbeeld, is dit die gebruik van 'n maatband wat die lengte bepaal (die voorwerp van meting) as meetbare (en dus by implikasie kwantitatiewe). Kritici van operationism stem nie saam dat dit die verhoudings verwar  tussen twee voorwerpe of gebeurtenisse vir die eienskappe van een van daardie voorwerpe of gebeurtenisse nie. (Hardcastle, 1995; Michell, 1999; Moyer, 1981a,b; Rogers, 1989).

Die Kanadese meting teoretikus William Rozeboom (1966) was 'n vroeë en skerp kritikus van Stevens se teorie van skaal tipes.

Nog'n probleem is dat  dieselfde veranderlike,  kan verskillende tipe skaal wees, afhangend van hoe dit gemeet word en op die doelwitte van die analise. Byvoorbeeld, haar kleur is gewoonlik beskou as'n nominale veranderlike, want dit het geen oënskynlike bestel nie. Dit is egter moontlik om die kleure (insluitend haar kleure) in verskeie maniere , insluitend deur die kleur, dit is bekend as colorimetrie. Kleur is 'n interval vlak veranderlike.



</doc>
<doc id="120293" url="https://af.wikipedia.org/wiki?curid=120293" title="2017 Bahreinse Grand Prix">
2017 Bahreinse Grand Prix

Die 2017 Formule Een Bahreinse Grand Prix het op 16 April 2017 op die Bahrein Internasionale Renbaan in Bahrein plaasgevind. Dit was die derde wedren van die kampioenskapseisoen gewees en is deur Sebastian Vettel in sy fabrieks-Ferrari gewen.

Pirelli het die volgende bande aan alle spanne by Bahrein verskaf:


</doc>
<doc id="120294" url="https://af.wikipedia.org/wiki?curid=120294" title="2017 Russiese Grand Prix">
2017 Russiese Grand Prix

Die 2017 Formule Een Russiese Grand Prix is op 30 April 2017 op die Sochi Autodrom gehou. Dit was die vierde wedren van die kampioenskapseisoen gewees, en is deur Valtteri Bottas (sy eerste) gewen.

Pirelli sal die volgende bande aan alle spanne verskaf:
Sebastian Vettel behaal vir Ferrari sy eerste voorste wegspringplek van die seisoen, toe hy sy spangenoot Kimi Räikkönen met 'n haarbreedte klop. Die Mercedesspan van Valtteri Bottas en Lewis Hamilton kwalifiseer in die derde en vierde plekke. Red Bull-jaer Daniel Ricciardo eindig in die vyfde plek, gevolg deur die Williams van Felipe Massa en die ander Red Bull van Max Verstappen. Die top 10 word afgesluit deur die Renault van Nico Hülkenberg en die Force India-duo van Sergio Pérez en Esteban Ocon.

Die Toro Rosso-renjaer Carlos Sainz jr. het in die vorige wedren in Bahrein teen die Williams van Lance Stroll gebots, waarna hulle albei moes onttrek. Sainz kry hiervoor na afloop van kwalifisering 'n straf van drie wegspringplekke. McLaren-renjaer Stoffel Vandoorne het 'n paar dele van sy enjin vir die vyfde keer moes laat vervang, terwyl daar in één seisoen slegs vier stukke van elke komponent gebruik mag word. Hierdeur ontvang hy 'n straf van vyftien wegspringplekke. 


</doc>
<doc id="120296" url="https://af.wikipedia.org/wiki?curid=120296" title="Gordel">
Gordel

'n Gordel is 'n buigsame band, tipies gemaak van leer of swaar doek, en gedra om die middellyf. 'n Gordel ondersteun broeke of ander kledingstukke. Dit is 'n bykomstigheidsitem.

In moderne tye het mense gordels begin te dra in die 1920's, toe broekmiddels tot 'n laer lyn gesak het. Voor die 1920's was gordels meestal 'n dekoratiewe item, en het hul verband gehou met militêre uitrustings. In sport, was 'n broek met gordellissies reeds teenwoordig in die 19de eeu. Vandag is dit algemeen vir mans om 'n gordel aan hul langbroeke te dra.



</doc>
<doc id="120297" url="https://af.wikipedia.org/wiki?curid=120297" title="Handsak">
Handsak

'n Handsak ("purse" of "bag" in Amerikaanse Engels), is 'n hanteerbare medium tot groot sak wat dikwels modieus ontwerp is, en deur vroue gebruik word om hul persoonlike items in te hou.

Vroeë moderne Europeërs het beursies gedra vir een uitsluitlike doel: om munte in te dra. Beursies word van sagte lap of leer gemaak en word deur mans sowel as dames gedra.

In die 17de eeu het jong meisies geleer borduurwerk doen as 'n noodsaaklike vaardigheid vir die huwelik; dit het hulle ook aangespoor om baie mooi handsakke te maak. Mans het egter nie hierdie tendens gevolg nie. Hulle gebruik eerder beursies en sakke, wat gewild geword het met die mansbroek.

Gedurende die 1940's, het die rantsoenering van tekstiele vir die Tweede Wêreldoorlog gelei tot die vervaardiging van handsakke gemaak van materiale soos raffia of gehekel van gare. Sommige vroue het hul eie klein handsakke met kommersiële patrone gehekel gedurende hierdie tydperk.


</doc>
<doc id="120298" url="https://af.wikipedia.org/wiki?curid=120298" title="Beursie">
Beursie

'n Beursie is 'n klein, plat pakkie wat gebruik word om persoonlike items soos kontant, kredietkaarte en identifikasiedokumente (bestuurderslisensie, identifikasiekaart, klubkaart, ens.), foto's en ander papier of gelamineerde kaarte. Beursies word oor die algemeen gemaak van leer of materiale, en hulle is gewoonlik sak-grootte, maar nie altyd opvoubaar nie.


</doc>
<doc id="120299" url="https://af.wikipedia.org/wiki?curid=120299" title="Das">
Das

'n Das is 'n lang stuk lap wat vir dekoratiewe doeleindes om die nek gedra word. Dit rus onder die hempkraag en word aan die keel geknoop.

Variante sluit in die ascotdas, strikdas, bolodas, ritsdas, krawat en aanknipdas. Die moderne strop, ascot, en strikdas is afstammelinge van die krawat. Nekbande is oor die algemeen slegs van een grootte, maar dit mag beskikbaar wees in 'n langer lengte. In sommige kulture sal mans en seuns dasse dra as deel van gereelde kantoorklere of formele drag. Sommige vroue dra dit ook, maar nie so dikwels as mans nie.

Dasse kan ook gedra word as deel van 'n uniform (bv. weermag, skool en kelners), terwyl sommige kies om dit as alledaagse kleredrag te dra. Dasse word tradisioneel gedra met die boonste hempknoop vasgemaak, en die das word geknoop om tussen die kraagpunte te rus. Onder jonger mans is dasse soms 'n toevallige item, losweg vasgemaak om die nek, met die bo-hempknoop oop gelaat.


</doc>
<doc id="120300" url="https://af.wikipedia.org/wiki?curid=120300" title="Strukturbericht-klassifikasie">
Strukturbericht-klassifikasie

Die strukturbericht-klassifikasie is een van die belangrikste maniere om kristalstrukture te klassifiseer. Dit is genoem na die Duitse wetenskaplike tydskrif "Strukturbericht" wat dit in die 1930s ingevoer het. Hierdie tydskrif is later opgeneem in "Acta Crystallografica". Die struktuurbericht-klassifikasie word vandag nie meer voortgesit nie en dit is ver van volledig. Dit word nogtans steeds gebruik omdat dit die volopste en bekendste struktuurtipes behels.
Talle stowwe het basies dieselfde kristalstruktuur. Dit word "isotipie" genoem. Hulle atome beset dieselfde posisies in 'n eenheidsel met dieselfde simmetrie, hoewel die parameters wat die eenheidsel se afmetings bepaal kan verskil. Sesium chloried en tallium(I) chloried het byvoorbeeld altwee 'n eenvoudige kubiese struktuur met chloor-atome op die posisie (0,0,0) van die sel en 'n metaalatoom in die middel van die sel op posisie (½,½,½). Hierdie koördinate is egter "fraksioneel": hulle is uitgedruk as fraksie van die eenheidsel se hoogte. In die geval van is die kubus se hoogte 412 pm, vir is dit 385 pm.

Daar is veral talle stowwe met dieselfde struktuur indien die struktuur taamlik eenvoudig is, 'n klein eenheidsel en 'n hoë simmetrie besit. Talle elemente is byvoorbeeld metale wat dieselfde struktuur as koper het, soos Al, Ni, Pd, Pt, In, Ca, Pb ens. 'n Ander groep metale het dieselfde struktuur as wolfram soos Ba, Ra, Fe, Nb ensomeer. Die Duitse wetenskaplike tydskrif "Strukturbericht" het daarvoor 'n klassifikasie ingevoer. Die kopergroep word "A1" genoem en die wolfram-groep "A2".

Die strukturbericht-klassifikasie word ook op talle verbindings toegepas. Die struktuur van en word die B2-struktuur genoem. Indien twee stowwe tot dieselfde struktuurtipe behoort word dikwels ook mengkristalle van hierdie stowwe aangetref.

Die strukturbericht-klassifikasie het in die 1930s ontstaan. Later is talle stowwe gevind wat 'n unieke struktuur het en wat nie meer geklassifiseer word nie.

'n Ander sisteem is die Pearsonsimbole. Hulle bestaan uit drie dele.

Ongelukkig is hierdie sisteem nie eenduidig nie. Byvoorbeeld altwee die diamant- en die sfaleriet-struktuur is vlakgesentreerde kubies "cF" en het 8 atome. Hulle is dus altwee "cF"8 strukture, maar die strukture is nie dieselfde nie. Hulle het verskillende ruimtegroepe. Die sfalerietstruktuur is nogtans wel van die diamantstruktuur afgelei. Die omringingsgetalle is 4 (tetraëdries) in altwee strukture. In die haliet-struktuur is dit egter glad nie so nie. Die omringinggetalle is 6, maar die Pearsonsimbool is ook "cF"8. In die strukturbericht-klassifikasie word hule A4, B4 en B1 genoem.

Die IUPAC skryf egter in sy Red Book 2005:

A-strukture betref elemente.

B-strukture betref binêre verbindings wat 'n 1:1 stoigiometrie besit en as AB geskryf kan word

C-strukture betref -verbindings
D-strukture betref -verbindings
Hierdie strukture verteenwoordig minder eenvoudige strukture van ternêre verbindings.
L-strukture is allooie

O-tipes is organiese verbindings. Dit word nouliks gebruik.

Die S-tipe is vir silikate gereserveer.



</doc>
<doc id="120301" url="https://af.wikipedia.org/wiki?curid=120301" title="Monomotapa">
Monomotapa

Monomotapa (Shona: "Mwene Mutapa") was 'n land wat na bewering in die binneland van Suider-Afrika bestaan het en bekend was om sy gewaande ontsaglike goudrykdom.

Monomotapa was 'n land wat op sy hoogtepunt gestrek het van ongeveer tussen die Zambezi en die Limpopo en die Kalahari en die Indiese Oseaan. In die gebied was die goudstede Vigiti Magna en Davugal en die rivier Esperito Santo. Hierdie Mashona-koninkryk het dus gestrek oor die teenswoordige Zimbabwe en dele van Suid-Afrika, Botswana, Lesotho, Eswatini, Mosambiek, Namibië en Zambië.

Koning Mutota en sy Karangastam het vroeg in die 15de eeu in die suide van die teenswoordige Zimbabwe gewoon. Hy het sy beheer noordwaarts uitgebrei. Sy seun en opvolger het op sy beurt die grense weer ooswaarts tot by die see verskuif. Deur die hawens Sofala en Moçambique het die Arabiere en Portugese met die Karanga in goud handelgedryf. Portugese reisigers het vertel van goudmyne en fabelagtige rykdomme. In die 16de eeu het Portugese geskiedskrywers Monomotapa beskryf as 'n magtige en welvarende ryk. Of die Portugese ooit bekend was met die Groot-Zimbabwe-bouvallle is nie bekend nie, maar was wel in die omgewing daarvan om na die goudvelde te soek. Eeue lank het die groot moondhede en die seevaarders daarna gesmag om die goudland te ontdek. Landkaarte van die tyd was egter primitief, onduidelik, fiktief en dikwels en dalk met opset misleidend. In Monomotapa was daar onderlinge twiste oor die goudrykdom. Boonop was die goud min en is van primitiewe mynboumetodes gebruik gemaak. Mettertyd het die inkomste uit goud gekwyn. Die goudhandel het nooit werklik floreer nie, maar daardeur is die binneland wel oopgestel vir die handel en koloniale besetting. Aan die einde van die 17de eeu het Monomotapa as Mashona-koninkryk verdwyn. In Europa is vas geglo dat hierdie myne die myne van koning Salomo was. Al die gerugte van groot rykdom het tot gevolg gehad dat baie Europeërs hulle graag in Suider-Afrika wou kom vestig. Vandag weet ons dat Monomotapa niks anders was die die uitgeputte goudvelde in die suide van die huidige Zimbabwe nie.

Die VOC was maar altyd op die uitkyk na goeie sakegeleenthede. Daarom moet Jan van Riebeeck nie alleen 'n verversingspos aan die Kaap stig nie, maar ook probeer om Monomotapa te vind. Afgesien van die swak landkaarte het die VOC-amptenare die Namas ook nog sleg verstaan en geen goeie reisadvies van hulle ontvang nie. Van Riebeeck was in 'n voortdurende vrees dat die magtige volk van Monomotapa die Kaapse nedersetting sou aanval, want hy was onder die indruk dat die land maar so 'n 200 km noordoos van Kaapstad geleë was. Vanaf 1660 is verskeie ekspedisietogte uitgestuur om die goudland te soek en daar is selfs 'n beloning uitgeloof aan hulle wat eerste die land vind. Bekende ekspedisieleiers was Jan Danckaert, Pieter Cruythoff, Jonas de la Guerre en Simon van der Stel. In 1725 het Jan Moma selfs na Delagoabaai gegaan om na die land te soek. 'n Paar dekades later gee die reisverslae van Johannes Coetzee aan Ryk Tulbagh nuwe hoop om Monomotapa te vind. Al hierdie soektogte het egter in hul doel misluk, maar het baie bygedra tot die aardrykskundige kennis oor die binneland, dit het wel gelei tot ervaring met ekspedisietogte en die vind van 'n roete vir ooswaartse uitbreiding van die kolonie. Eers in die middel van die 19de eeu is die suidelike deel van Zimbabwe vanuit die suide bereik.




</doc>
<doc id="120302" url="https://af.wikipedia.org/wiki?curid=120302" title="Hiperseksualiteit">
Hiperseksualiteit

Hiperseksualiteit is ’n mediese diagnose vir ’n buitengewoon gereelde of skielike toename in seksdrange. Die terme nimfomanie en satiriase is eens gebruik om die toestand in onderskeidelik vroue en mans te beskryf. Dit word nie meer in mediese kringe gebruik nie, hoewel eersgenoemde nog in die volksmond voorkom.

Hiperseksualiteit kan óf ’n primêre toestand óf die simptoom van ’n ander siekte of mediese toestand soos bipolêre gemoedsteuring wees. Dit kan ook veroorsaak word deur sekere medisynes en behandelings, soos middels teen Parkinsonsiekte of hormoonterapie met testosteroon en estrogeen.

Geneeshere stem nog nie saam oor die beste manier om hiperseksualiteit as ’n primêre toestand te beskryf of oor die wenslikheid om sulke gedrag en impulse as ’n aparte patologie te beskryf nie. Verskillende dokters en terapeute beskou hiperseksualiteit dikwels verskillend: as ’n verslawing, ’n soort obsessief-kompulsiewe steuring of ’n impulsiwiteitsteuring. ’n Paar skrywers erken nie so ’n siektetoestand nie en reken dit weerspieël bloot ’n kulturele afkeer van buitengewone seksuele gedrag.

Net soos wat daar geen konsensus is oor wat hiperseksualiteit veroorsaak nie, gebruik skrywers verskillende name om daarna te verwys, na gelang van watter teorie hulle voorstaan of watter spesifieke soort gedrag hulle bestudeer. Moderne name sluit in kompulsiewe masturbasie, kompulsiewe seksuele gedrag, kuberseksverslawing, erotomanie, oordrewe seksdrang, hiperfilie, hiperseksualiteit, hiperseksuele steuring, seksuele verslawing, seksuele kompulsiwiteit, seksuele afhanklikheid, seksuele impulsiwiteit en parafilieverwante steuring.


</doc>
<doc id="120304" url="https://af.wikipedia.org/wiki?curid=120304" title="Venus (mitologie)">
Venus (mitologie)

Venus is die Romeinse godin van onder meer die liefde, skoonheid, begeerte, seks, vrugbaarheid, vooruitgang en oorwinning. Sy was die moeder van die Romeinse volk deur haar seun, Aeneas, wat die val van Troje oorleef en na Italië gevlug het. Julius Caesar het beweer hy stam van haar af. 

Die Romeine het die mites en ikonografie van haar Griekse eweknie, Afrodite, oorgeneem vir die Romeinse kuns en letterkunde. In die latere klassieke tradisie van die Weste het Venus een van die bekendste godinne uit die Grieks-Romeinse mitologie geword as die verpersoonliking van die liefde en seksualiteit.


</doc>
<doc id="120305" url="https://af.wikipedia.org/wiki?curid=120305" title="Vulcanus">
Vulcanus

Vulcanus is die Romeinse god van vuur, insluitende die vuur van vulkane, metaalwerk en die smeltoond. Hy word dikwels uitgebeeld met die hamer van ’n grofsmid. Die Vulcanalia was die jaarlikse fees van antieke Rome wat op 23 Augustus ter ere van hom gehou is. 

Vulcanus behoort tot die mees antieke tydperk van die Romeinse godsdiens: Varro, die antieke Romeinse geleerde en skrywer, haal die "Annales Maximi" aan wanneer hy vertel koning Titus Tatius het altare aan ’n reeks gode opgedra; een van hulle was Vulcanus.

Sy Griekse eweknie was Hefaistos. 

Die oorsprong van die naam is onbekend. Volgens die Romeinse tradisie hou dit verband met die Latynse woorde vir "weerlig" ("fulgur, fulgere, fulmen"), wat weer verbind word met "vlamme". Sommige geleerdes glo die naam is nie Latyn nie, maar kom van die Kretiese god "Velchanos", ’n god van die natuur en onderwêreld. 

Vulcanus se oudste tempel, die Vulcanal, was aan die voet van die Kapitolynse Heuwel in Rome geleë en dateer na bewering uit die argaïese tydperk van die konings van Rome. Dit is glo omstreeks die 8ste eeu v.C. daar laat bou deur Titus Tatius, die Sabynse medekoning. Dit is ook hier waar die Volcanalia, die fees ter ere van die god, elke jaar op 23 Augustus gehou is. Nog ’n tempel van Vulcanus het teen 214 v.C. bestaan

Die Romeine identifiseer Vulcanus met die Griekse grofsmid-god Hefaistos. Vulcanus is nes sy Griekse eweknie verbind met die konstruktiewe gebruik van vuur in metaalwerk. ’n Fragment van ’n Griekse pot uit omstreeks die 6de eeu v.C. wat Hefaistos uitbeeld, is by die Volcanal gevind – dit dui daarop die twee gode is toe al met mekaar verbind. 

Vulcanus het egter ’n sterker verbintenis as Hefaistos gehad met die destruktiewe vermoë van vuur, en sy aanbidders het hom voortdurend gevra om skadelike brande te voorkom.

Vulcanus se feesdag, die Vulcanalia, is elke jaar op 23 Augustus gehou, wanneer gewasse en graanskure die grootste gevaar geloop het om te brand weens die somerhitte. Tydens die fees is vure aangesteek ter ere van die god, en visse of klein diertjies is daarin gegooi as offerandes; hulle moes brand in die plek van mense.

Die Vulcanalia was deel van ’n siklus van vier feeste wat in die tweede helfte van Augustus gehou is (Consualia op 21, Volcanalia op 23, Opiconsivia op 25 en Volturnalia op 27 Augustus) met betrekking tot landboubedrywighede van dié maand. Dit het ooreenkomste getoon met feeste in die tweede helfte van Julie (Lucaria op 19 en 21, Neptunalia op 23 en Furrinalia op 25 Julie), wat verband gehou het met die ongetemde natuur (woude) en waters. 
Daar is getuienis dat mense op die dag van die Vulcanalia klere en ander materiaal in die son gehang het. Dit weerspieël dalk ’n teologiese verband tussen Vulcanus en die vergoddelikte son. Nog ’n gewoonte was om op dié dag by kerslig te begin werk, waarskynlik om ’n voordelige gebruik van vuur deur die god gunstig te stem. 

’n Flamen (priester) met die titel "flamen Volcanalis" was in beheer van die god se kultus. Hy het elke jaar op 1 Mei ook die verrigtinge gelei wanneer offerandes gebring is aan die godin Maia.

Vulcanus was een van die gode wat gepaai is ná die Groot Brand van Rome in 64 n.C. Domitianus (keiser van 81 tot 96) het ’n nuwe altaar vir die god laat bou en ’n rooi kalf en rooi wildevark is gevoeg by die diere wat op die Vulcanalia geoffer is, ten minste in daardie deel van die stad.

Vanweë sy identifikasie met Hefaistos van die Griekse mitologie, is Vulcanus beskou as die vervaardiger van kunswerke, wapens, juweliersware en die wapentuig van verskeie gode, onder meer Jupiter se weerligstrale. Hy was die seun van Jupiter (Zeus) en Juno (Hera), en die man van Maia en Venus (Afrodite). Daar word geglo sy smidswinkel was onder Berg Etna in Sisilië geleë.

As die seun van die koning en koningin van die gode moes Vulcanus eintlik baie aantreklik gewees het, maar as baba was hy so klein en lelik dat Juno hom van Berg Olimpus afgegooi het. Vulcanus het ’n dag en nag lank deur die lug getrek en in die see geval. Ongelukkig het een van sy bene gebreek toe hy die water tref en dit het nooit heeltemal ontwikkel nie. Vulcanus het afgesak na die seebodem, waar die seenimf Thetis hom gekry en na haar onderwatergrot geneem het om groot te maak.

Vulcanus het ’n gelukkige kindertyd gehad met dolfyne as speelmaats en pêrels as speelgoed. Laat in sy jeug het hy die oorblyfsels van ’n visserman se vuur op die strand ontdek en was hy gefassineer deur ’n kooltjie wat steeds rooiwarm gegloei het.

Vulcanus het die kooltjie versigtig in ’n mosselskulp toegemaak en dit na sy onderwatergrot geneem, waar hy ’n vuur daarmee gemaak het. Op die eerste dag het hy ure na die vuur gestaar, op die tweede dag het hy gesien as hy die vuur warmer blaas, bring sekere klippe yster, silwer en goud voort, en op die derde dag het hy die metaal in vorms geslaan: armbande, kettings, swaarde en skilde. Hy het vir sy grootmaakma messe en lepels met pêrelhandvatsels gemaak, en vir homself ’n silwerkoets sodat seeperdjies hom vinnig kon rondtrek. 

Eendag het Thetis ’n ete op Berg Olimpus bygewoon met ’n pragtige halssnoer van silwer en saffiere wat Vulcanus vir haar gemaak het. Juno het dit bewonder en gevra waar sy een kan kry. Thetis het senuagtig begin raak en dit het Juno agterdogtig gemaak. Eindelik het die godin die waarheid uitgevind: dat die baba wat sy eens verwerp het, nou ’n talentvolle smid is.

Juno was woedend en het geëis dat Vulcanus dadelik huis toe kom, maar hy het geweier. Hy het egter vir Juno ’n pragtige stoel gestuur wat hy van silwer, goud en perlemoeninlegsels gemaak het. Juno was in haar noppies met die geskenk, maar toe sy daarop gaan sit, het haar gewig versteekste vere en metaalbande laat losgaan wat haar vasgeknel het. Hoe meer sy geskree en gewriemel het, hie stewiger het die meganiese troon haar vasgeknyp; die stoel was ’n slim ontwerpte valstrik.

Drie dae lank het Juno gesmeul van woede terwyl sy in die stoel vassit; sy kon nie eet of slaap of strek nie. Eindelik het Jupiter haar gered; hy het belowe dat as Vulcanus Juno laat gaan, hy vir hom Venus, die godin van liefde en skoonheid, as vrou sou gee. Vulcanus het ingestem en met Venus getrou. 

Hy het later sy smidswinkel onder Berg Etna gebou. Wanneer hy kwaad was oor Venus se ontrou, het hy glo die rooiwarm metaal so hard geslaan dat vonke en rook uit die spits van die berg gekom en ’n vulkaniese uitbarsting veroorsaak het.

Om die mensdom te straf omdat hulle die geheime van vuur gesteel het, het Jupiter die ander gode opdrag gegee om ’n giftige geskenk vir die mens te maak. Vulcanus se bydrae tot die mooi, dom Pandora was om haar uit klei te vorm. Hy het ook die trone van die ander gode op Berg Olimpus gemaak.



</doc>
<doc id="120307" url="https://af.wikipedia.org/wiki?curid=120307" title="Jupiter (mitologie)">
Jupiter (mitologie)

Jupiter (Latyn: "Iuppiter", "Iovis") was in die Romeinse mitologie die god van die lug en donderweer, asook die koning van die gode. Hy was deur die tydperke van die republiek en die ryk die hoofgod van antieke Rome se staatsgodsdiens, totdat die Christendom die oorheersende godsdiens geword het. 

Die Romeine het Jupiter beskou as die Latynse eweknie van die Griekse god Zeus. Onder die Griekse invloed was hy die broer van Neptunus en Pluto. Elkeen het oor een van die drie ryke van die heelal regeer: die lug, die water en die onderwêreld. Die Italiaanse Diespiter was ook ’n luggod wat die daglig verteenwoordig het en hy is gewoonlik, maar nie altyd nie, met Jupiter vereenselwig. 


</doc>
<doc id="120308" url="https://af.wikipedia.org/wiki?curid=120308" title="Fortuna">
Fortuna

Fortuna was die Romeinse godin van geluk, toeval en lotsbestemmings. Sy kon goeie en slegte dinge laat gebeur en het die lewe se wispelturigheid verteenwoordig. Soms is sy uitgebeeld as blind en met ’n sluier, soortgelyk aan die moderne verpersoonliking van geregtigheid. As Atrox Fortuna, die godin van lotsbestemmings, het sy die lewe geëis van keiser Augustus se kleinseuns Gaius en Lucius, erfgename van die Ryk.

Haar eweknie in die Griekse mitologie was die godin Tyche.


</doc>
<doc id="120309" url="https://af.wikipedia.org/wiki?curid=120309" title="Diana (mitologie)">
Diana (mitologie)

Diana was in die Romeinse mitologie die godin van jag, die maan en die natuur; sy is verbind met wilde diere, woude en die mag om diere te beheer en met hulle te praat. Sy is vroeg al vereenselwig met die Griekse godin Artemis, insluitende haar geboorte op die eiland Delos, haar ouers Jupiter en Latona en haar tweelingbroer Apollo, hoewel sy ’n aparte oorsprong in Italië gehad het. 

Diana was ook bekend as die maagdegodin van geboortes en vroue. Sy is een van drie maagdegodinne wat ’n eed afgelê het om nooit te trou nie; die ander twee is Minerva en Vesta. Eikebome en takbokke het haar na aan die hart gelê. Sy het ’n triade (’n groep van drie gode) gevorm saam met twee ander Romeinse godinne: Egeria die waternimf en Virbius die woudgod.

Sy is later ook in nuwe heidense gelowe opgeneem, waar sy ’n man, Lucifer, en dogter, Aradia, gehad het. 

Diana was ’n antieke godin wat deur al die Latynse stamme aanbid is. In Rome was haar kultus moontlik so oud soos die stad self. Sy het daar ’n tempel gehad, asook baie ander heiligdomme. Haar hooftempel was in ’n woud wat uitgekyk het op die Nemi-meer, wat ook as "Diana se Spieël" bekend was. 

Sy is daar aanbid as Diana Nemorensis, of "Diana van die Woud".
Haar kultus kon hier ontstaan het. Volgens legendes is die tempel deur Orestes en Iphigenia gestig nadat hulle uit die Tauri gevlug het. In dié tradisie was die Nemi-tempel veronderstel om op die terrein van ’n vroeëre tempel van Artemis Tauropolos gebou te wees, en die eerste standbeeld by Nemi is na bewering uit die Tauri gesteel en deur Orestes na Nemi gebring. 

Volgens historiese bewyse het Diana se kultus by Nemi minstens van die 6de eeu v.C. af geduur tot in die 2de eeu n.C. Die eerste persoon wat in die Latynse letterkunde oor haar kultus geskryf het, was Cato die ouere. 

Teen die 4de eeu v.C. het die eenvoudige tempel by Nemi tot ’n belangrike kompleks uitgebrei. 

’n Fees vir Diana, die Nemoralia, is jaarliks van 13 tot 15 Augustus gehou.) Aanbidders het na Nemi gereis met fakkels en kranse in hul hande. By die meer het hulle stukkies tou aan heinings gebind en tablette met gebede agtergelaat. Die fees is eindelik deur die hele Italië gevier. 

Rome wou die Latynse stamme om die Nemi beheer en Diana is in Rome begin vereer as ’n teken van politieke solidariteit. Die godin het kort daarna vergrieks geraak en is verbind met die Griekse godin Artemis. Die proses is waarskynlik aangehelp deur die feit dat dit kunstenaars wat nuwe standbeeld van Diana moes bou, opgeval het hoe baie van haar eienskappe met dié van Artemis ooreenstem, en hulle het Diana op ’n manier uitgebeeld wat geïnspireer is deur vroeëre uitbeeldings van Artemis. 

In Rome is Diana beskou as ’n beskermvrou van laerklasburgers, wat plebs genoem is, en slawe, wat asiel kon kry in haar tempels. 

Diana is in Rome aanvanklik saam met haar ma, Latona, en broer, Apollo, in hul tempels aanbid. Die eerste tempel wat uitsluitlik vir haar gebou is, was die Tempel van Diana Aventina. Vandag herinner ’n kort straat in Rome, die "Via del Tempio di Diana", en ’n verwante plein, "Piazza del Tempio di Diana", aan die terrein van die tempel. ’n Deel van die tempel se mure is nog te sien in een van die eetsale van die Apuleius-restaurant.

Politici het ook verskeie kleiner tempels vir Diana dwarsdeur Rome laat bou om openbare steun te verwerf. 


</doc>
<doc id="120310" url="https://af.wikipedia.org/wiki?curid=120310" title="Mercurius (mitologie)">
Mercurius (mitologie)

Mercurius was ’n belangrike god in die Romeinse mitologie en een van die Dii Consentes (die 12 belangrikste gode van die panteon). Hy was die god van winste, handel, poësie, boodskappe, reisigers, grense en diewe; hy was ook die gids van siele na die onderwêreld.

Hy word beskou as die seun van Maia en Jupiter, en sy naam kom dalk van die Latynse woord "mercari" ("handeldryf") en "merces" ("lone"); of van die Proto-Indo-Europese stam *merĝ- vir "grens". Sy eweknie in die Griekse mitologie was Hermes. Mercurius word dikwels uitgebeeld met sy boodskapperstaf in sy linkerhand. Net soos met Hermes het Apollo hom ’n towerstaf gegee wat later in die boodskapperstaf verander het.

Die planeet Mercurius is na die god genoem.


</doc>
<doc id="120311" url="https://af.wikipedia.org/wiki?curid=120311" title="Neptunus (mitologie)">
Neptunus (mitologie)

Neptunus was in die Romeinse mitologie die god van vars water en die see. Sy eweknie in die Griekse mitologie was Poseidon. In die Griekse tradisie was Neptunus die broer van Jupiter en Pluto; die broers het oor die drie ryke van die heelal geheers: die lug, water en onderwêreld. 

Uitbeeldings van Neptunus op Romeinse mosaïeke, veral dié van Noord-Afrika, is beïnvloed deur Hellenistiese konvensies. 


</doc>
<doc id="120313" url="https://af.wikipedia.org/wiki?curid=120313" title="Minerva">
Minerva

Minerva was in die Romeinse mitologie die godin van wysheid, kuns, handel en strategie. Sy is met wapens en al uit Jupiter se kop gebore. 

Nadat Jupiter die Titaniese godin Metis swanger gemaak het, het hy ’n voorspelling onthou dat sy eie kind hom sal onttroon. Hy was bang sy kind sal sterker as hy word en sy plek as heerser van die lug oorneem, en daarom het hy Metis heel ingesluk. Die godin het wapens en wapenrusting vir haar kind gemaak terwyl sy in binne-in die god was, en die konstante lawaai het Jupiter hoofpyn gegee. Om sy pyn te verlig het Vulcanus Jupiter se kop met ’n hamer oopgekloof en Minerva, kompleet met wapens en wapenrusting, het as volwassene uit sy kop te voorskyn gekom.

Van die 2de eeu v.C. af het die Romeine haar vereenselwig met die Griekse godin Atena. Sy was die maagdegodin van musiek, poësie, medisyne, wysheid, handel en weefwerk. Sy word dikwels uitgebeeld met ’n uil, wat die simbool van haar wysheid en kennis is.

Minerva is een van drie maagdegodinne wat ’n eed afgelê het om nooit te trou nie; die ander twee is Diana en Vesta.


</doc>
<doc id="120314" url="https://af.wikipedia.org/wiki?curid=120314" title="Juno (mitologie)">
Juno (mitologie)

Juno was in die Romeinse mitologie ’n godin en die beskermer van die staat. Sy was die dogter van Saturnus, die suster en vrou van die hoofgod, Jupiter, en die ma van Mars en Vulcanus. Sy het ook ’n ogie oor die vroue van antieke Rome gehou. 

As die beskermgodin van Rome en die Romeinse Ryk is sy "Regina" ("Koningin") genoem en is sy saam met Jupiter en Minerva as ’n triade op die Kapitolynse Heuwel in Rome aanbid. Juno se eweknie in die Griekse mitologie was Hera, die vrou van Zeus.


</doc>
<doc id="120315" url="https://af.wikipedia.org/wiki?curid=120315" title="Silver Creek Mountain Band">
Silver Creek Mountain Band

Silver Creek Mountain Band is 'n Suid-Afrikaanse musiekgroep wat in die vroeë 1970's in Oos-Londen, Suid-Afrika tot stand gekom het. Die hooflid is Rod Dry, hy hou die groep lewendig deur gedurig goeie musikante aan te stel om deel van die groep te wees. Deur die jare was meer as 30 musikante deel van die groep. Tans bestaan die groep uit omtrent ses professionele musici, en die beskikbaarheid, omstandighede en plek bepaal wie optree by elke geleentheid.



</doc>
<doc id="120317" url="https://af.wikipedia.org/wiki?curid=120317" title="Hercules">
Hercules

Hercules is in die Romeinse mitologie die seun van Jupiter en ’n sterflike vrou. Hy is antieke Rome se eweknie van die Griekse halfgod Herakles, die seun van Zeus en Alkmene. Hy is bekend vir sy krag en sy buitensporige avonture.

In die Westerse kuns en letterkunde is die naam Hercules meer bekend as die Griekse Herakles, hoewel die Romeine die held se mites en ikonografie by die Grieke geleen het. Hy was ’n veelsydige figuur met weersprekende eienskappe, en dit het kunstenaars en skrywers in staat gestel om te kies hoe hulle hom wou uitbeeld. 

Hercules is volop deur die Samniete vereer.


</doc>
<doc id="120319" url="https://af.wikipedia.org/wiki?curid=120319" title="Maia">
Maia

Maia of Maja was in die Griekse mitologie een van die Plejades en die ma van Hermes.

Sy was die dogter van Atlas en Pleione die Okeanied, en was die oudste van die sewe Plejades. Die sewe susters is op Berg Kyllini in Arkadië gebore, en word soms bergnimfe of Oreades genoem. Omdat hulle dogters van Atlas was, word hulle ook soms die Atlantiede genoem.

Volgens die Homeriese "Himne aan Hermes" het Zeus Maia in die middel van die nag skelmpies in ’n grot met Hermes bevrug. Nadat sy die lewe aan die baba geskenk het, het Maia hom in komberse toegedraai en gaan slaap. Die vinnig groeiende baba het na Thessalië begin kruip, waar hy op die aand van sy eerste dag beeste van sy halfbroer Apollo gesteel en die lire uit ’n skilpaddop ontwerp het. 

Maia het geweier om Apollo te glo toe hy beweer Hermes was die dief, terwyl Zeus hom aan Apollo se kant geskaar het. Eindelik het Apollo die beeste vir die lire geruil, en dit het een van sy identifiserende kenmerke geword.

In die godsdiens van antieke Rome het Maia die begrip van groei verpersoonlik, want daar is geglo haar naam is verwant aan die byvoeglike naamwoord "maius, maior", "groter". Sy kon apart van die Griekse Maia ontstaan en later met haar vereenselwig gewees het vanweë die vergrieksing van die Latynse letterkunde en kultuur.

In ’n argaïese Romeinse gebed verskyn Maia se naam saam met dié van Vulcanus op ’n lys waar gode en godinne afgepaar word volgens hul ooreenstemmende funksionele aspekte. Sy is minstens een keer verbind met Terra, die Romeinse eweknie van die Griekse Gaia (die aarde). 

Die maand Mei (Latyn "Maius") is vermoedelik na Maia genoem, hoewel antieke etimoloë dit ook verbind het met die "maiores", "voorouers", wat weer eens afgelei is van die byvoeglike naamwoord "maius, maior", dus dié wat "groter" is in terme van opeenvolgende geslagte. Op die eerste dag van Mei het die priesters van Vulcanus ’n swanger sog aan Maia geoffer, wat die verband tussen Vulcanus en Maia in die argaïese gebed herhaal. In die Romeinse mitologie was Mercurius (die Romeinse Hermes), die seun van Maia, die beskermer van handelaars en winste, wat dui op nog ’n verband met Maia as ’n godin wat groei bevorder.


</doc>
<doc id="120320" url="https://af.wikipedia.org/wiki?curid=120320" title="Hautot-sur-Seine">
Hautot-sur-Seine

Hautot-sur-Seine is 'n Franse dorp in die département Seine-Maritime (région Normandië), suidwes van Rouen, met sowat 400 inwoners (2014).

Die dorp is op die regteroewer van die Seinerivier in die meander van Roumare.

Die dorp word as "Hotot" vir die eerste keer in 1240 beskryf.


</doc>
<doc id="120322" url="https://af.wikipedia.org/wiki?curid=120322" title="Klei">
Klei

Klei is 'n natuurlike materiaal wat uit uiters klein deeltjies bestaan. Dit is 'n verwerings- of erosieproduk wat as sediment deur water vervoer word. Materiaal wat fyner as 4 μm is, word gewoonlik deur boukundiges en grondspesialiste klei genoem. Kleimineraloë gebruik 2 μm as grens.

Klei bestaan gewoonlik uit kleiminerale. Hulle is gehidrateerde aluminiumsilikate wat soms ook ione van alkali- en aardalkalimetale en yster bevat.

Van die kleiminerale is:


</doc>
<doc id="120323" url="https://af.wikipedia.org/wiki?curid=120323" title="Ernest Borgnine">
Ernest Borgnine

Ernest Borgnine (gebore Ermes Effron Borgnino; 24 Januarie 1917 – 8 Julie 2012) was 'n Amerikaanse film-, televisie-, karakter- en stemakteur, wie se loopbaan oor meer as ses dekades gestrek het.



</doc>
<doc id="120326" url="https://af.wikipedia.org/wiki?curid=120326" title="Eugen Böhm von Bawerk">
Eugen Böhm von Bawerk

Eugen Böhm Ritter von Bawerk ([bøːm ˈbaːvɛʁk], * 12 Februarie 1851 in Brünn (Brno) as Eugen Böhm; † 27 Augustus 1914 in Kramsach, Tirol; dikwels kort Eugen von Böhm-Bawerk genoem) was 'n Oostenrykse ekonoom wat 'n beduidende bydrae tot die vestiging van die sogenaamde Weense Skool, een van die belangrikste denkrigtings in die moderne ekonomie, gelewer het. Hy word daarnaas as grondlegger van die Oostenrykse kapitaalteorie beskou.

Von Böhm-Bawerk het in die tydperk tussen 1895 en 1904 verskeie kere die amp van Oostenrykse minister van finansies beklee. Sy belangrikste werke sluit 'n reeks uitgebreide kritiese ontledings van marxisme in.


</doc>
<doc id="120328" url="https://af.wikipedia.org/wiki?curid=120328" title="Geoffrey Boycott">
Geoffrey Boycott

Geoffrey Boycott (21 Oktober 1940-) is 'n voormalige Engelse krieketkolwer wat vir Yorkshire en sy land se nasionale span gespeel het. Sy loopbaan van meer as twintig jaar (1962 tot 1986) was soms omstrede, maar hy word as een van Engeland se beste openingkolwers beskou. Hy het onder meer tydens die Krieketwêreldbeker 1979 en 38 Die As-wedstryde vir Engeland gekolf. Sedert sy uittrede het hy in 'n suksesvolle krieketkommentator geword.

Boycott het sy internasionale debuut in 1964 tydens 'n toetswedstryd teen Australië gemaak. Hy het dikwels met sy spanmaats vasgesit. Joernalis Ian Wooldridge het opgemerk dat "Boycott, in kort, alleen loop", terwyl krieketskrywer John Arlott gesê het dat Boycott 'n "eensame" loopbaan voer. Ander het egter beweer dat die omvang van sy introverte aard oordrewe was, en dat hoewel hy 'n "obsessie met sukses" gehad het, hy nie 'n selfsugtige speler was nie.

Ná 108 toetswedstryde vir Engeland het hy sy internasionale loopbaan in 1982 beëindig. Teen daai tyd was hy die beste lopiemaker in toetskrieket met meer as 8000 lopies agter sy naam.

Die Orde van die Britse Ryk is in 1980 aan hom toegeken en in 2009 is hy in die Internasionale Krieketraad se heldesaal vereer.


</doc>
<doc id="120329" url="https://af.wikipedia.org/wiki?curid=120329" title="Vragbroek">
Vragbroek

Vragbroek, ook soms gevegsbroek genoem weens hul oorspronklike militêre doel, is 'n losgesnyde broek oorspronklik ontwerp vir taai, buitemuurse aktiwiteite, en wat se ontwerp gekenmerk word deur een of meer vragsakke. Die vragbroek het gewild geword in stedelike gebiede, want hulle is gerieflik vir die vervoer van items gedurende dagreise per voet. Cargo shorts is 'n kortbroekweergawe.

'n Vragsak is 'n vorm van 'n geplakte sak, dikwels met 'n trekklaviervou vir verhoogde kapasiteit; toegemaak met 'n flap verseker deur 'n drukker, knopie, magneet, of Velcro algemeen op gevegsdrag en jagklere. In sommige ontwerpe, kan vragsakke weggesteek word binne die bene.

'n Vragbroek word gemaak van sterk drastof en stiksels. Hul word toenemend gemaak van vinnigdrogende sintetiese of katoen-sintetiese mengsels, en het dikwels oorgrootte bandlissies om wye gordels te akkommodeer.


</doc>
<doc id="120330" url="https://af.wikipedia.org/wiki?curid=120330" title="Montmorilloniet">
Montmorilloniet

Montmorilloniet is 'n kleimineraal wat in bentoniete voorkom. Dit is 'n gehidrateerde aluminosilikaat, wat tot die groep van die smektiete behoort.

Dit het 'n gelaagde struktuur wat bestaan uit 'n laag aluminiumione in oktaëdriese omringing van suurstof en hidroksiel-groepe, in die middel van twee lae van silikon in tetraëdriese omringing. Hierdie pakket van drie lae word van die volgende pakket geskei deur 'n laag water atome met metaalione soos natrium of kalium. Hierdie laag kan meer water en ione opneem. Hierdie proses word "interkalasie" genoem. Die mineraal kan daardeur swel en ione met sy omgewing uitwissel.

Die mineraal is genoem na die dorp Montmorillon, in die Franse département Vienne in Nieu-Akwitanië.


</doc>
<doc id="120331" url="https://af.wikipedia.org/wiki?curid=120331" title="Bermudabroek">
Bermudabroek

Bermudabroek, ook bekend as 'n stapkortbroek, is 'n spesifieke tipe van kortbroek, gedra as semi-gemaklike drag deur beide mans en vroue. Die soom, wat omgesoom kan wees of nie, is ongeveer 2,5 cm bo die knie.

Hulle word so genoem as gevolg van hul gewildheid in Bermuda, 'n Britse oorsese gebied, waar hulle beskou word as toepaslike sakedrag vir mans wanneer dit van pas is - en gedra met knie-lengte kouse, 'n kraaghemp, das en baadjie. 

Hulle word beskou as meer gepas in warm subtropiese en tropiese klimate as die tipiese swaarder klere wat in Europa gewild is. Baie besighede in die Weste laat deesdae hierdie soort klere in die warmer seisoene as amptelike drag toe, veral in die Verenigde State van Amerika en Australië. Hulle is beskikbaar in 'n verskeidenheid van kleure, insluitend pastelskakerings sowel as die donkerder skakerings.


</doc>
<doc id="120334" url="https://af.wikipedia.org/wiki?curid=120334" title="Fietsrybroek">
Fietsrybroek

Fietsrybroek is 'n kort, velknus sintetiese broek ontwerp om gemak en doeltreffendheid te verbeter, terwyl die draer fietsry. Dit:


</doc>
<doc id="120335" url="https://af.wikipedia.org/wiki?curid=120335" title="Bell-bottoms">
Bell-bottoms

Bell-bottoms of 'n klokpypbroek is 'n broekstyl wat wyer uit die knieë loop ondertoe, met die vorming van 'n klokagtige vorm aan die onderbeen.

In die vroeë 19de eeu, toe 'n gestandaardiseerde uniform het nog nie bestaan nie in die V S. Vloot, het 'n paar matrose 'n styl van 'n wye broek eindigend in 'n klok-vormige manchetten begin dra. In 1813 was een van die eerste aangetekende beskrywings van die matrose se uniforms, geskryf deur kommodoor Stephen Decatur, wat opgemerk het dat die manne op die fregatte "United States" en "Macedonia" blou baadjies losweg geknoop oor onderbaadjies, en blou broeke met bell bottoms dra."


</doc>
<doc id="120336" url="https://af.wikipedia.org/wiki?curid=120336" title="Miniromp">
Miniromp

'n Minirok is 'n romp met 'n soomlyn hoog bo die knieë, in die algemeen op die middelbeenvlak, normaalweg nie laer as 10 cm onder die boude nie.

'n Mikro-minirok of "microskirt" is 'n minirok met sy soom by die boonste heup.



</doc>
<doc id="120337" url="https://af.wikipedia.org/wiki?curid=120337" title="La Bouille">
La Bouille

La Bouille is 'n Franse dorp in die département Seine-Maritime (région Normandië), suidwes van Rouen, met sowat 800 inwoners (2014).

Die dorp is op die linkeroewer van die Seinerivier. Dit word deur die La Londe-bos begrens.


</doc>
<doc id="120338" url="https://af.wikipedia.org/wiki?curid=120338" title="Potloodromp">
Potloodromp

'n Potloodromp is 'n noupassende romp met 'n reguit, smal snit. Oor die algemeen val die soom net onder die knie en is aangepas vir 'n goeie pas. Dit is vernoem na sy vorm: lank en skraal soos 'n potlood.

Die potloodromp mag gedra word óf as 'n aparte stuk klere of as deel van 'n pakkie. 'n Potloodromp het gewoonlik 'n opening op die rug, of minder algemeen op die kante, aangesien sy skraal, smal vorm andersins die beweging van die draer beperk. Soms is daar 'n skopplooi, wat minder vel ontbloot, in gebruik in plaas van 'n opening. Potloodrompe wat gemaak is van rekbare gebreide materiaal het nie normaalweg ventilasie of plooie nodig nie.


</doc>
<doc id="120340" url="https://af.wikipedia.org/wiki?curid=120340" title="Le Grand-Quevilly">
Le Grand-Quevilly

Le Grand-Quevilly is 'n Franse dorp in die département Seine-Maritime (région Normandië), suidwes van Rouen, met sowat 25300 inwoners (2014).

Die dorp is op die linkeroewer van die Seinerivier in die meander van Rouen.

Die dorp word as "Chevillei" vir die eerste keer in 1027 beskryf.




</doc>
<doc id="120341" url="https://af.wikipedia.org/wiki?curid=120341" title="Boyz II Men">
Boyz II Men

Boyz II Men is ’n Amerikaanse “boy band” van Philadelphia wat rhythm & blues-musiek maak. Die groep is in 1988 as 'n kwintet (groep van vyf mense) gestig, maar het as 'n kwartet (groep van vier) roem behaal. Die groeplede is Wanya Morris, Michael McCary, Shawn Stockman en Nathan Morris. McCary het die groep in 2003 verlaat.

Die groep was tussen 1992 en 1997 baie gewild gewees. Hulle het onder meer vyf nommer 1-treffers in die Verenigde State behaal. “"End of the Road"” en “"I’ll Make Love to You"" is twee van hulle bekende liedjies. Die liedjie “"Hey lover"” saam met kletsrymer "LL Cool J" was ook 'n groot treffer gewees. Daarnaas speel hulle 'n gastrol in 'n kersaflewering van die TV-reeks "The Fresh Prince of Bel-Air".

In 2012 is 'n ster op die Hollywood Walk of Fame vir hulle aangebring. Hulle laste studio-album, "Collide", is in 2014 vrygestel.




</doc>
<doc id="120342" url="https://af.wikipedia.org/wiki?curid=120342" title="Bandjielose rok">
Bandjielose rok

'n Bandjielose rok of top is 'n kledingstuk wat rondom die boonste deel van die liggaam sit, sonder skouerbande of enige ander sigbare manier van ondersteuning. Dit word gewoonlik ondersteun deur 'n interne korset en/of brasserie, met die noupassendheid van die lyfie wat voorkom dat die rok uit posisie gly.

Sedert hul bekendstelling, het bandjielose klere hulsef as problematies bewys in baie kontekste. In die vroeë 21ste eeu, het baie skole en werkplekke spesifiek bandjielose klere as deel van hul kleredrag verbied. 'n Adecco opname wat gepubliseer is in "The Wall Street Journal" in 2012 het aangedui dat 72% van Amerikaners gedink het bandjielose toppe is onvanpas as kantoordrag.

Bandjielose rokke kan uitgesonder word vir spesifieke sensuur deur predikante en geestelikes. In 2005 het 'n Moslemgeestelike verklaar bandjielose klere is "satanisties", saam met ander onthullende klere soos minirokke en deursigtigte klere. Die Latter-day Saints verklaar dat die klere 'n "gruwel in die oë van die Here" is. Sulke menings is nie noodwendig dié van die meerderheid van hulle wat verband hou met godsdiens nie, hoewel 'n algemene reël is dat bandjielose klere slegs aanvaarbaar is in godsdienstige kontekste, soos die Rooms-Katolieke kerke of Joodse bat mitzvahs as die skouers en arms bedek is.


</doc>
<doc id="120343" url="https://af.wikipedia.org/wiki?curid=120343" title="Aandrok">
Aandrok

'n Aandrok of balrok is die mees formele vroulike klere vir sosiale geleenthede (soos witdas). Dit is tradisioneel 'n volomringde toga wat tot op die grond strek, gemaak van luukse materiaal, delikaat en eksoties afgewerk. Die meeste weergawes is afgesny van die skouer met decollete halslyne. 

Sulke togas word tipies gedra met 'n stola ('n formele tjalie in duur materiaal), kaap of mantel in plaas van 'n jas, "goeie" (couture of oudhede) juweliersware en opera-lengte handskoene. Standaardtoebehore is dansskoene en 'n vasklouhandsak. Waar "staatsdekorasies" gedra moet word, word hulle op 'n boog aan die bors vasgesteek, en getroude vroue dra 'n tiara as hulle een het. 

Die baltoga het min verander sedert die middel van die 19de eeu. Alhoewel kunsmatige materiale nou soms gebruik word, bly die mees algemene materiaal satyn, kant, taffeta en fluweel met versierings van kant, pêrels, blinkertjies en borduurwerk.


</doc>
<doc id="120344" url="https://af.wikipedia.org/wiki?curid=120344" title="Swartdas">
Swartdas

Swartdas, algemeen bekend onder sy Engelse naam Black tie of sy Franse naam cravate noire, is 'n dragkode vir aandgebeure en sosiale funksies, afgelei van die Britse en Amerikaanse kostuumkonvensies van die 19de eeu. Tradisioneel word dit slegs gedra vir funksies na 7 n.m., swartdas is minder formeel as witdas maar meer formeel as informele of besigheidsdrag. In die Verenigde State, word die here se vorm van swartdasuitrustings dikwels na verwys as 'n tuxedo.

Vir mans is die elemente van swartdas:

Vroue-uitrustings vir swartdasgeleenthede het baie gewissel oor die jare; tradisioneel was dit:
Vandag se damesrokke vir swartdasgeleenthede dek 'n veel wyer vlak van formaliteit wat wissel van net onder die witdasstandaard tot iets meer informeel soos 'n swart nommertjie. Dit mag ook die volgende insluit:

In teenstelling met die mansstandaard, is die besonderhede van swartdas vir dames gekoppel aan alles wat in die aand gedra word en tans in die mode is.


</doc>
<doc id="120345" url="https://af.wikipedia.org/wiki?curid=120345" title="Montmorillon">
Montmorillon

Montmorillon is 'n dorp in die Franse département Vienne in Nieu-Akwitanië. Dit is die hoofstad van die arrondissement van Montmorillon.

Die stad is tussen Poitiers en Limoges geleë en word deur die Gartemperivier deurkruis. Die kleimineraal montmorilloniet is na hierdie plek genoem.

Die dorp word as "de Monte Maurilionis" vir die eerste keer in 1093 beskryf.



</doc>
<doc id="120346" url="https://af.wikipedia.org/wiki?curid=120346" title="Avro Anson">
Avro Anson

Die Avro Anson is 'n tweemotorige kuspatrollievliegtuig wat vir militêre doeleindes ontwikkel is uit die sessitplek-Avro 652A kommersiële vliegtuig. Die militêre prototipe (K 4771) het sy nooiensvlug op 24 Maart 1935 voltooi. Die vliegtuig is deur die Britse Lugmag, Britse Vloot Lugmag en Koninklike Kanadese Lugmag gebruik tydens die Tweede Wêreldoorlog. Die Anson is later vervang deur die Lockheed Hudson.



</doc>
<doc id="120348" url="https://af.wikipedia.org/wiki?curid=120348" title="Akademiese drag">
Akademiese drag

Akademiese drag is 'n tradisionele vorm van klere vir akademiese instellings, hoofsaaklik tersiêre (en soms sekondêre) onderwys, hoofsaaklik deur diegene gedra wat toegelaat word tot 'n universiteitsgraad (of soortgelyke), of in besit is van status wat die reg om hulle te aanvaar (bv. voorgraadse studente aan sekere ou universiteite).

Dit word algemeen slegs gesien by gradeplegtighede, maar word in 'n mindere mate by baie antieke universiteite nog steeds daagliks gedra. Akademiese drag word ook deur lede van sekere geleerde samelewings en instellings as amptelike drag gedra.


</doc>
<doc id="120349" url="https://af.wikipedia.org/wiki?curid=120349" title="Vlugbaadjie">
Vlugbaadjie

'n Vlugbaadjie of bomwerperbaadjie is 'n informele baadjie oorspronklik geskep vir militêre vlieëniers. Die styl het uiteindelik deel geword van die gewilde kultuur en kleredrag.

In die Eerste Wêreldoorlog het die meeste vliegtuie nie 'n geslote kajuit gehad nie, dus moes vlieëniers klere dra wat hulle warm genoeg sou hou. Die Amerikaanse Weermag het die Lugvaartklereraad in September 1917 gestig en begin met die verspreiding van swaar leervlugbaadjies; met hoë omringende krae, ritssluiters met windflappe, asook 'n paar soorte uitgevoer met pels.

Met ruimtetegnologie wat verbeter het, het die hoogte waarteen vliegtuie bedryf word ook verhoog. Die meeste swaar bomaanvalle in Europa tydens die Tweede Wêreldoorlog het vanaf 'n hoogte van ten minste 25 000 voet plaasgevind, waar die omringende temperatuur so koud as -50 °C was. Die kajuite van hierdie bomwerpers was nie geïsoleer nie, dus was 'n warm, dik vlugbaadjie 'n noodsaaklike stuk uitrusting vir elke lid van die bemanning.


</doc>
<doc id="120350" url="https://af.wikipedia.org/wiki?curid=120350" title="Iljoesjin Il-4">
Iljoesjin Il-4

Die Iljoesjin Il-4 is 'n tweemotorige bomwerper wat tydens die Tweede Wêreldoorlog deur Rusland gebruik is.



</doc>
<doc id="120351" url="https://af.wikipedia.org/wiki?curid=120351" title="Stiftsgymnasium Melk">
Stiftsgymnasium Melk

Die Stiftsgymnasium Melk (volledige amptelike naam "Öffentliches Stiftsgymnasium und Oberstufenrealgymnasium der Benediktiner in Melk") is 'n humanistiese gimnasium wat as privaat skool deur die Benediktyne-abdy van Melk in die Oostenrykse deelstaat Neder-Oostenryk bedryf word en ook in die abdy-kompleks gevestig is. Die skool geniet Oostenrykse "Öffentlichkeitsrecht" ("openbare reg"), dit wil sê sy eindsertifikate is gelykgestel aan dié van openbare skole.

In sy huidige vorm bestaan die abdy-gimnasium sedert 1707, maar dit het sy oorspronge in 'n kloosterskool wat reeds in die Middeleeue gevestig is. Die gimnasium is een van die oudste skole in die Duitse taalgebied. Danksy die beskikbaarheid van openbare vervoermiddels het die aantal koshuisleerders sedert die Tweede Wêreldoorlog bestendig afgeneem, en die meeste leerders woon tans tuis by hul gesinne. Die onderwysinstelling het sy vroeëre karakter as koshuisskool sodoende lankal kwytgeraak en is tans 'n gimnasium waar die klemtoon op onderwys in Oudgrieks en Frans gelê word, asook 'n sogenaamde "Oberstufenrealgymnasium" wat opleiding in drie kerngebiede aanbied - musiek, kunste en wiskunde met natuurwetenskappe.


</doc>
<doc id="120352" url="https://af.wikipedia.org/wiki?curid=120352" title="Sesiumchloried">
Sesiumchloried

Sesiumchloried is 'n sout van die alkalimetaal sesium en die suur waterstofchloried.

Die stof het 'n eenvoudige kubiese struktuur met 'n primitiewe kubiese rooster. Dit het een formule-eenheid per sel (Z=1) en 'n Cs atoom in die (1a) Wyckoff-posisie (0,0,0) en 'n Cl atoom in die 1b posisie (½,½,½). Hierdie stof is die argetipe van die B2-struktuur in die strukturbericht-klassifikasie.
Daar is talle stowwe wat hierdie tipe struktuur het of 'n struktuur wat hiervan afgelei is.

Dit is 'n stof met ioniese binding. Die -katioon word omring deur 'n kubus van agt chloried-anione. Die anioon word ook deur 'n kubus van katione omring.

Sesiumchloried is in kankerterapie aangewend asook in eksperimentele modelle wat ventrikulêre aritmie opwek. Blootstelling aan die stof oor 270 dae veroorsaak egter breuke in die DNS van muise wat die genotoksiese en sitotoksiese eienskappe van hierdie stof demonstreer.


</doc>
<doc id="120354" url="https://af.wikipedia.org/wiki?curid=120354" title="Ruimtegroep">
Ruimtegroep

'n Ruimtegroep is 'n wiskundige groep wat die simmetrie van kristalle beskryf. Dit is veral vir die X-straalkristallografie van uiters groot belang.

Ruimtegroepe kombineer die verskuiwingssimmetrie van 'n kristalrooster in drie dimensies met rotasie-elemente van die 32 puntgroepe wat hiermee verenig kan word. Daar is 230 ruimtegroepe en twee sisteme van notasies om hulle aan te dui.

Die een sisteem is 'n uitbreiding van die Schönflies-stelsel wat vir die puntgroepe gebruik word. Indien byvoorbeeld die puntgroep wat die oktaëder se simmetrie beskryf die Schönflies-simbool O word ruimtegroepe wat hierdie rotasie simmetrie besit aangedui met O, O, O ensomeer. Hierdie ruimtegroepe verskil egter omdat hulle 'n ander roostertipe kan besit of omdat die puntgroepelemente net gekombineer met fraksionele verskuiwings kan optree. Die laaste ruimtegroepe word non-simmorfiese groepe genoem. Die Schönflies-notasie dui hierdie verskille nogtans nie aan nie.

Die ander notasie word Hermann-Mauguin-notasie genoem en hier word die verskille beter in die ruimtegroepsimbool weergegee. Puntgroepe kan ook met HM-notasie weergegee word, maar dit is minder gebruiklik. Die oktaëdergroep O word in HM aangedui met 4/m 2/m of in kort notasie mm. Die 4/m deel gee aan dat die hoofas viertallig en loodreg aan 'n spieëlvlak staan. Die tweede belangrike as is drietallig en gee dit aan asook daat daar 'n inversiepunt is (die bostreep). In die kubiese sisteem is hierdie as in die rigting van die liggaamsdiagonaal. Die derde as is tweetallig en staan ook loodreg aan 'n spieëlvlak. Hierdie as is in rigting van die vlakdiagonaal van die syvlakke.

Vir 'n ruimtegroep word die tipe rooster aangedui met 'n simbool P, C, I, F of R wat voorafgaan aan die rotasiedeel. Byvoorbeeld die ruimtegroep O het 'n primitiewe rooster en word as P4/m 2/m of Pmm weergegee. O het 'n vlakgesentreerde rooster en kry die simbool F4/m 2/m of Fmm

Die groep O is non-simmorf en word met P4/n 2/m of Pnm uitgedui. Dit het 'n glyspieëlvlak loodreg aan die viertallige hoofas pleks van 'n normale spieëlvlak. 'm Normale spieëloperasie verander byvoorbeeld die z-koördinaat in -z; dit word gewoonlik as geskryf. Die koördinaat (x,y,z) verander byvoorbeeld in (x,y,). By 'n glyspieëlvlak moet hierdie operasie egter gekombineer word met 'n verskuiwing wat 'n fraksie van die eenheidsvektore van die eenheidsel is. Die koördinaat (x,y,z) verander byvoorbeeld in (x+½,y,) deur 'n glyspieëlvlakoperasie. Dit word in die notasie weergegee deur die m (vir spieël) te vervang deur a in hierdie voorbeeld omdat ons in die x-rigting skuif (die a-as). Maar dit kan ook b, c, n of d wees, afhanklik van die rigting waarin die operasie van die glyspieëlvlak skuif.

Rotasie-asse kan nes spieëlvlakke non-simmorf word. Hierdie asse wat 'n rotasie met 'n fraksionele verskuiwing kombineer word skroefasse genoem. Die groep O word byvoorbeeld met F 4/d 2/m of Fdm aangedui. Dit het 'n vlakgesentreerde rooster (F), 'n glyspieëlvlak in 'n diagonale rigting (d) en 'n viertallige skroefas 4.


</doc>
<doc id="120355" url="https://af.wikipedia.org/wiki?curid=120355" title="Sir Donald Bradman">
Sir Donald Bradman

Sir Donald 'Don' Bradman (1908–2001) was ’n legendariese Australiese krieketspeler, een van die beste kolwers nóg. Bradman word deur baie as die beste kolwer van alle tye gesien, alhoewel Sachin Tendulkar ook 'n sterk aanspraakmaker op die titel sou wees. Sy kolfgemiddelde van 99,94 in toetswedstryde word as 'n buitengewone prestasie beskou. Hy is tot vandag toe nog 'n bekende sportster in sy land.

Donald George Bradman is op 27 Augustus 1908 in Cootamundra in Australië gebore, maar het in Bowral grootgeword. Hy het van 1928 tot 1948 toetskrieket gespeel.

Bradman maak sy debuut in die eerste toets teen Engeland. Sy loopbaan is vir agt jaar deur die Tweede Wêreldoorlog onderbreek. In sy 52 toetswedstryde en tagtig beurte het hy 29 honderdtalle aangeteken en 13 keer meer as vyftig lopies behaal. Vir twintig jaar was hy die jongste speler om 'n honderdtal aan te teken en hy het nog talle ander rekords agter sy naam. Een van sy rekords wat vandag nog staan is sy kolfgemiddelde van 99,94 lopies. Tydens sy laaste toets moes hy net vier lopies aanteken om sy kolfgemiddelde oor die 100 lopies te stoot. Hy kon egter geen lopies behaal nie en is uit vir 'n eier (nulletjie).

Hy is in 1948 tot ridder geslaan en in 1985 in Australië se Heldesaal vir Sport vereer. Tydens 'n stemming is hy as een van die grootste Australies van die 20ste eeu aangewys.

Bradman is op 25 Februarie 2001 in Kensington Park in Suid-Australië aan longontsteking oorlede. Hy was 92 jaar oud.


</doc>
<doc id="120359" url="https://af.wikipedia.org/wiki?curid=120359" title="Martin Maryland">
Martin Maryland

Die Martin Maryland was 'n tweemotorige bomwerper wat deur Amerika ontwerp en gebou is maar deur die Britse- en "Armée de l'Air" gebruik is tydens die Tweede Wêreldoorlog. In Amerika het die vliegtuig as die "Martin 167" bekend gestaan. Die vliegtuig het sy nooiensvlug op 14 Maart 1939 voltooi. Die "Armée de l'Air" het 'n bestelling van 215 vliegtuie geplaas in 1939. Die eerste vliegtuie is in Oktober 1939 aan hulle afgelewer. Die vliegtuig is vervang deur die Martin Baltimore.



</doc>
<doc id="120360" url="https://af.wikipedia.org/wiki?curid=120360" title="The Brady Bunch">
The Brady Bunch

The Brady Bunch is 'n Amerikaanse TV-reeks van die 1960’s en 1970’s oor die avonture van ’n groot, gelukkige gesin met goedgemanierde kinders. Die sitkom is deur Sherwood Schwartz geskep en van 26 September 1969 tot 8 Maart 1974 op ABC uitgesaai. Dit bestaan uit vyf seisoene met 117 episodes en handel oor die doen en late van 'n stieffamilie met ses kinders en 'n lawe huishoudster. Die reeks word as een van die laaste ou-styl familie-sitkoms beskou.

Ná die reeks se kansellasie in 1974 is dit vanaf September 1975 vir sindikasie beskikbaar gestel. Terwyl die oorspronklike reeks nie uitermatig suksesvol was nie, het dit onder sindikasie gewilde kykmateriaal vir jong kinders en tieners geword.

Talle opvolgreekse en TV-films het die lig gesien, insluitende "The Brady Bunch Hour" (1976–77), "The Brady Girls Get Married" (1981), "The Brady Brides" (1981), "A Very Brady Christmas" (1988) en "The Bradys" (1990). Die reeks is in 1995 in 'n satiriese fliek getiteld "The Brady Bunch Movie" verwerk, wat in 1996 met "A Very Brady Sequel" opgevolg is. 'n Tweede opvolg, "The Brady Bunch in the White House", is vir TV aangepas en in 2002 op Fox uitgesaai.

Episode 12 van seisoen 3 ("Getting Davy Jones") is in 1997 deur die Amerikaanse "TV Guide"-tydskrif as een van die 100 Grootste Episodes van Alle Tye aangewys.



</doc>
<doc id="120362" url="https://af.wikipedia.org/wiki?curid=120362" title="Willie Maritz">
Willie Maritz

Ds. Willem Johannes (Willie) Maritz (Rooikoppies, Brits, Transvaal, Suid-Afrika, 14 Maart 1933 – Florida, Transvaal, Suid-Afrika, 12 Augustus 1983) was van 1958 tot sy dood leraar in drie gemeentes van die Gereformeerde Kerk, naamlik Salisbury tot 1961, Parys tot 1967 en daarna 16 jaar lank Florida.

Willie Maritz is tydens die Groot Depressie op die plaas Rooikoppies as een van vier kinders gebore en het grootgeword in die landelike omgewing van Beestekraal. Hy het sy skooleindeksamen met onderskeiding in Latyn aan die Hoërskool Brits afgelê en einde 1957 as predikant aan die Teologiese Skool Potchefstroom afstudeer. Hy bedien Salisbury sedert 23 Februarie 1958 en neem in 1961 die herderstaf in Parys op. Nadat die Gereformeerde kerk Florida talle beroepe uitgebring het om die vakature te vul wat met die vertrek van dr. Benonie Duvenage na die Teologiese Skool ontstaan het, het ds. Maritz die beroep aangeneem. Sy skoonvader, prof. Stephanus du Toit, het hom op 12 Augustus 1967 bevestig nadat hy en sy gesin die dag vantevore in die gemeente verwelkom is. Tydens die verwelkomingsgeselligheid het hy die aand met sy gevatheid opgeluister. By talle geleenthede daarna het hy hom as seremoniemeester en spreker met sy humorsin onderskei, aldus I.J. van der Linde in Florida se 50-jarige gedenkboek. Sewe maande later, op Saterdag 23 Maart 1968 het ds. Maritz die viering van Florida se halfeeufees meegemaak. 

Ds. Maritz was goed bekend en bedrywig in onderwyskringe en het dikwels sy opwagting by skole gemaak. Hy het sy roeping as herder en leraar met ywer aangepak en, soos blyk uit die kerkraadsnotules, wye belangstelling in sake rakende die kerk en gemeenskap getoon. Volgens Van der Linde het hy "veel seën op sy arbeid ervaar en blymoedig gearbei". Hy was lief vir skryf en vaardig met die pen. So het hy talle artikels vir Florida se Gemeenteblad gelewer en in radio-uitsendings kon hy uiting gee aan sy peinsing oor die wonder van die natuur en die mens as kroon van die skepping. Sy bundel "Kyk na die lelies" is saamgestel uit radiopraatjies wat uitgesaai is van April tot September 1971. Dis 'n paar jaar later heruitgesaai in 'n program wat Carel Trichardt aangebied het. 

In Julie 1983 het hy ’n beroep ontvang na die kombinasie Gereformeerde kerk Paarl-Vredenburg/Saldanha, maar dit nie aangeneem nie. In Augustus daardie jaar, tot op die dag presies 16 jaar nadat hy in Florida bevestig is, beswyk ds. Maritz op pa na die hospitaal aan sy tweede vrou, Ingrid, se sy weens 'n aanval van 'n koronêre trombose. Destyds was daar nog ses seuns in die pastorie wat nog swaar op haar geleun het, van wie drie nog baie jonk was. Op Saterdag 20 Augustus 1983 sou die gemeente sy veertigjarige bestaan gevier het asook ds. Maritz se 25 jaar in die bediening, maar dis afgelas weens sy dood.

Mev. Maritz het ná haar man se dood in die gemeente aangebly en met die 50-jarige viering in 1993 steeds daar gewoon. Sy het voortgegaan met haar werk in belang van die sustersaksie en talle projekte met vrug aangepak. Danksy haar inisiatief is die saal en kombuis goed toegerus om spyseniering vir allerlei geleenthede te vergemaklik. Haar huis, die destydse pastorie, het oopgestaan vir die gemeente en dikwels is vergaderings daarin gehou. Volgens Van der Linde het sy "in alle opsigte, selfs onder die moeilikste omstandighede, daarna gestreef om die beeld en aansien wat sy en ds. Maritz verwerf het, met waardigheid in stand te hou totdat die gemeente ná 14 maande, waarin 15 beroepe uitgebring is, daarin geslaag het om 'n opvolger vir ds. Maritz te beroep.

Prop. Maritz het in 1957 in die huwelik getree met Hanlie, prof. Du Toit se enigste kind, ’n kleindogter van prof. J.D. du Toit (Totius) en agterkleindogter van ds. Dirk Postma, die Gereformeerde Kerk se eerste predikant. Uit dié huwelik is drie seuns (onder wie ’n tweeling) en twee dogters gebore: Du Toit, Japie, Willie, Heilet en Saartjie. Op pad terug op 17 Desember 1971 van ’n Geloftefees te Bloedrivier sterf sy en hul dogtertjie Heilet (gebore 2 September 1962) nadat hulle besluit het om die omgewing van Amersfoort te verken. Ds. Maritz het onder moeilike omstandighede met sy bediening voortgegaan. Die gesin is met hulp vanuit die gemeente in die pastorie so goed moontlik versorg waar sr. Breggie Henning die huishouding waargeneem het.

Uit ds. Maritz se tweede huwelik, op 7 Oktober 1972 met Ingrid Oosthuizen, is weer drie seuns gebore: Jaco (Johannes Jacobus, gebore op 19 Oktober 1975 en genoem na sy oupa aan moederskant), en die tweeling Nico (Nicolaas Johannes) en Gerhard (Gerhardus Marthinus), gebore op 19 Januarie 1977. Sy was die dogter van 'n skoolhoof, Jacobus Oosthuizen. Namate die gesin gegroei het, het die pastorie by Hattinghstraat 3 te klein geword en moes plan gemaak word vir 'n ruimer woonplek. In Januarie 1978 het die kerkraad op ds. Maritz se versoek besluit om hom toe te laat om sy eie huis te bou volgens sy behoeftes en om die pastorie van die gemeente te verhuur. So het Kenyaweg 21, Floridaheuwels, die nuwe pastorie geword.

Ds. P.C. Kruger skryf in die GKSA se Almanak van 1984 van ds. Maritz: "Dit is nie vir alle mense beskore om alom geliefd te wees nie al loop hulle ook sonder om links of regs af te wyk op die pad van vaste beginsels. Wie Willie Maritz goed geken het, sal hom onthou as so 'n begenadigde dienskneg van die Here. Onwillekeurig kom die Here Jesus se woord in die Bergrede in die gedagte: 'Geseënd is die vredemakers' (Matt. 5:9). Op die baie lewensterreine waar hy beweeg het, kon hy steeds met sy kalme beslistheid leiding gee omdat hy geput het uit die bronwel van Gods onfeilbare Woord. 

"Hy was bekend as 'n getroue werker wat net sy beste kragte gegee het waar hy ook al dienswerk verrig het. Nie net het sy prediking getuig van deeglike voorstudie en ook van rype lewenservaring en insig in die problematiek van die tyd nie, maar hy het ook die graad Th.M. verwerf met 'n verhandeling oor 'Die Antichris met besondere verwysing na 2 Tess. 2:1-12'. 

"Sy kragte het hy op 'n baie wye lewensgebied gegee in dienswerk ook aan die gemeenskap waarin hy geleef en gewerk het Dit was bekend dat hy steeds goeie verhoudinge met gelowiges van ander Christelike kerke, sowel as mense van ander volksgroepe in ons land nagestreef het. Besonderlik het hy hom met voorbeeld én met die daad beywer vir die uitbreiding van Gods Koninkryk onder anderskleuriges. Vir die minderbevoorregtes, gestremdes en bejaardes en hul probleme het hy besondere begrip gehad. Ten tyde van sy onverwagse heengaan is juis ver gevorder met 'n projek vir die voorsiening van woonstelle vir bejaardes waarvoor hy die behoefte terdeë besef het. Hy het dan ook vir baie jare gewaardeerde diens gelewer as deputaat vir Diakonale Sake van die Nasionale sinode. 

"Te midde van al die bedrywighede, sowel as eer wat by geleentheid op sy lewensweg gekom het, het Willie egter steeds die beskeie kind van die Here gebly. Vir vrugbare arbeid en selfs prestasies het hy altyd die eer aan God alleen toegebring. Al sou die mens nie kon deurgrond waarom hy so in die fleur van sy jare skielik weggeneem is nie, bly die ryke troos vir sy eggenote en kinders, vir sy bejaarde moeder en ander familie, vir die gemeentes waar hy gedien het en die gemeenskappe waarin hy geleef en gearbei het, dat wat die Here van lewe en dood gedoen het, welgedaan is."

Edwin Muller, ’n jare lange lidmaat, skryf in die Gereformeerde kerk Florida se vyftigjarige gedenkboek van 1993 ds. Maritz het "net sy allerbeste op alle terreine van die samelewing gedoen", "meegeleef met Floridagemeente, en orals sy krag ingespan waar hy ook al betrokke kon wees, op kerklike gebied, maar ook in die openbare lewe. Van April tot September 1971 lees hy hoofstukke uit sy boek "Kyk na die lelies" oor die radio voor." Dié boek het in 1972 verskyn.



</doc>
<doc id="120364" url="https://af.wikipedia.org/wiki?curid=120364" title="Talk">
Talk

Talk is mineraal wat tot die pirofilliet-talk-groep van die smektiete (klei) behoort. 

Dit is 'n magnesiumsilikaat wat baie sag is. As gesteente word dit seepsteen genoem. Dit kan maklik gesny word en word dikwels aangewend vir beeldjies soos van die Zimbabwe-voël by die ruïnes van Groot-Zimbabwe. 

Dit kan egter ook maklik gepoeier word en talkpoeier word vir talle doele gebruik.

Talk se kristalstruktuur is gelaagd en bestaan uit twee tetraëdriese silikaatlae wat soos 'n toebroodjie 'n laag met magnesiumione bevat. Tussen die toebroodjielae bestaan net swak vanderwaalskragte, wat dit moontlik maak dat die lae maklik oor mekaar skuif. Dit gee ook aan die materiaal sy vetterige gevoel op die vel.


</doc>
<doc id="120369" url="https://af.wikipedia.org/wiki?curid=120369" title="Tina Joemat-Pettersson">
Tina Joemat-Pettersson

Tina Joemat-Pettersson (gebore op 18 Desember 1963) is 'n Suid-Afrikaanse politikus wat twee keer kabinetportefeuljes in die Zuma-administrasie beklee het. Sy was van 2009 tot 2014 die Minister van Landbou, Bosbou en Visserye en van 2014 tot 2017 was sy die Minister van Energie. 

Joemat-Pettersson het by die Hoërskool William Pescord gematrikuleer en het 'n BA-graad in Engels en geskiedenis aan die Universiteit van Wes-Kaapland verwerf. In 2002 het sy 'n Uitvoerende Bestuursprogram aan die Nagraadse bestuurskool van die Universiteit van Kaapstad voltooi. Terwyl sy studeer het, het Tina Joemat-Pettersson sedert 1987 reeds as 'n onderwyser by Pescodia Sekondêre Skool, Kimberley, gewerk. Daarna was sy in 1998 betrokke by die vakbond van onderwysers, die Suid-Afrikaanse Demokratiese Onderwysersunie (SADOU).

In gesprek met Sjahril Sabaruddin, die Indonesiese ambassadeur in Suid-Afrika, het Joemat-Pettersson beweer dat sy 'n afstammeling van Kendal in Sentraal-Java is.



</doc>
<doc id="120372" url="https://af.wikipedia.org/wiki?curid=120372" title="Guy de Maupassant">
Guy de Maupassant

Henry René Albert Guy de Maupassant ([gidəmopɑˈsã], (* 5 Augustus 1850 in die Kasteel van Miromesnil in Tourville-sur-Arques, Normandië; † 6 Julie 1893 in Passy, Parys) was 'n Franse skrywer en joernalis. Naas Stendhal, Balzac, Flaubert en Zola word hy as een van die mees vooraanstaande skrywers in 19de eeuse Frankryk beskou.

Maupassant, 'n verteenwoordiger van die naturalistiese en realistiese strominge binne die literatuur, word veral onthou vir sy meesterlike kortverhale en die manier waarop hy die lot van sy romankarakters en die sosio-maatskaplike uitdagings, waarmee hulle te kampe het, uitbeeld – dikwels met 'n pessimistiese en gedesillusioneerde blik. Baie van dié verhale speel af gedurende die Frans-Pruisiese Oorlog tussen 1870 en 1871 en behandel die sinloosheid van oorlog en die lot van burgerlikes wie se lewens deur die oorlogswoelinge en hul persoonlike ervarings dramaties verander. Maupassant se literêre nalatenskap sluit sowat driehonderd kortverhale, ses romans, drie reisboeke en een gedigbundel in. Maar dit is "Boule de Suif" ("Vetbolletjie", 1880), die eerste verhaal wat gepubliseer is, waarna dikwels as sy meesterwerk verwys word.

Enkele verhale van Maupassant asook sy "Pierrot" is deur Gerrit Dekker in Afrikaans vertaal.


</doc>
<doc id="120395" url="https://af.wikipedia.org/wiki?curid=120395" title="Magnetiet">
Magnetiet

Magnetiet is 'n mineraal met formule . Dit is 'n oksied met gemengde valensies Fe(II) en Fe(III). Altwee vorme van yster is in 'n hoëspintoestand en die stof in ferrimagneties. Die stof het 'n struktuur wat van die spinelstruktuur afgelei is. 


</doc>
<doc id="120396" url="https://af.wikipedia.org/wiki?curid=120396" title="Groot Hongaarse Laagvlakte">
Groot Hongaarse Laagvlakte

Die Groot Hongaarse Laagvlakte (Hongaars: "(Nagy-)Alföld"; Slowaaks: "Veľká dunajská kotlina") is 'n plat landskap wat deel uitmaak van die Pannoniese Laagvlakte en oor Oos-Hongarye asook dele van Roemenië, Serwië, Kroasië, Slowakye (hier Oos-Slowaakse Laagvlakte genoem) en Oekraïne ("Transkarpatiese Laagland") strek. Dit vorm die mees westelike deel van die Eurasiese Steppegordel met sy kenmerkende plantegroei.

Die landskap word begrens deur die Donau in die weste, die Karpateboog in die noorde en ooste en die Balkangebergte in die suide. Die belangrikste riviere, wat deur die laagvlakte vloei, is Theiß en Donau, met groter syriviere soos Maros en Körös asook twee hoofkanale van die Theißrivier, die Keleti- en Nyugati-kanale.


</doc>
<doc id="120397" url="https://af.wikipedia.org/wiki?curid=120397" title="Poesta">
Poesta

Die Poesta (Hongaars: "Puszta") is 'n uitgestrekte graslandskap in Hongarye, Suidwes-Slowakye en die Oostenrykse deelstaat Burgenland. Dit bestaan hoofsaaklik uit boomarme steppe met 'n kontinentale klimaat. Die Poesta is die mees westelike uitloper van die Eurasiese Steppe met sy kenmerkende plantegroei – 'n gebied wat van hier ooswaarts tot Mongolië strek, met enkele bergreekse soos Karpate en Oeral daartussen.

Die Hongaarse term "Puszta" as sinoniem vir 'n barre en verlate landskap het in die tydperk van die Turkse heerskappy gebruiklik geword toe die Hongaarse bevolking die platteland verlaat het om hulle in stedelike omgewings te hervestig. Eers later is enkele boerderye in die streek herstig, maar weens die gereelde oorstromings kon plase net tydelik bewerk word. Die kanalisering van die Theißrivier het nuwe probleme geskep soos die versouting van grond. Tans word groot hoeveelhede kunsmis in Hongarye se intensiewe boerderybedryf gebruik.

Natuurnavorsers het nog tot redelik onlangs aangeneem dat die Poesta eers in die 16de en 17de eeu deur grootskaalse ontbossing ontstaan het en vervolgens nog net as weiveld gebruik kon word. Meer onlangse navorsing deur Hongaarse landskapsargeoloë het egter die bewys gelewer dat die Poesta reeds 35 000 jaar gelede as woudsteppe ontstaan en 8 000 jaar gelede geleidelik na 'n grassteppe verander het. Sy uitbreiding oor die afgelope 3 000 jaar is aan menslike invloede te danke – veral in die tydperk tussen die 14de en 18de eeu – wat van die landskap 'n sogenaamde kultuur- of sekondêre steppe gemaak het. Vervolgens is die gebied, veral gedurende die 20ste eeu, vir intensiewe boerdery gebruik. Groter samehangende gebiede van die oorspronklike steppelandskap het net op enkele plekke bewaar gebly, so langs die Theißrivier en in die Nasionale Hortobágy-park.



</doc>
<doc id="120398" url="https://af.wikipedia.org/wiki?curid=120398" title="Douglas DB-7">
Douglas DB-7

Die Douglas DB-7 is 'n tweemotorige bomwerper wat tydens die Tweede Wêreldoorlog deur die Amerikaanse, Britse en Franse Lugmagte gebruik is. Die vliegtuig het sy nooiensvlug op 23 Januarie 1939 onderneem.

Die vervaardiger Douglas het in 1938 'n ontwerp van sy model 7A ingedien na aanleiding van 'n spesifikasie van die Amerikaanse Leër. Die spesifikasie het 'n tweemotorige aanvalsbomwerper versoek. Douglas is toestemming verleen om twee prototipes te bou. Die eerste prototipe het as Model 7B bekend gestaan en was toegerus met 1 100 perdekrag Twin Wasp motors en het 'n driewielonderstelontwerp gehad.

Die Franse Lugmag het in Februarie 1939 sy eerste bestelling van 100 eenhede geplaas.



</doc>
<doc id="120401" url="https://af.wikipedia.org/wiki?curid=120401" title="Pentatonix">
Pentatonix

Pentatonix (afgekort as PTX) is ’n Amerikaanse a cappella-groep van vyf lede van Arlington, Texas. Die groep bestaan uit die sangers Scott Hoying, Mitch Grassi, Kirstin Maldonado, Avi Kaplan en Kevin Olusola. Hulle het ’n styl wat wissel van pop en stemperkussies tot beatboxing, en is bekend vir hul afstofliedjies, veral moderne popweergawes van Kersliedere (soms in die vorm van medleys), maar ook oorspronklike materiaal. 

Pentatonix is in 2011 gestig en het in dieselfde jaar die derde seisoen van NBC se reeks "The Sing-Off" gewen. Toe Sony se Epic Records die groep los ná "The Sing-Off", het hulle hul YouTube-kanaal gestig en hul musiek uitgereik deur Madison Gate Records van Sony Pictures. Met meer as 13 miljoen volgelinge en 2,4 miljard besoeke is Pentatonix se YouTube-kanaal tans een van die gewildste musiekvideokanale.

Hul debuut-EP, "PTX, Volume 1", is in 2012 uitgereik, gevolg deur hul vakansie-uitreiking, "PTXmas", in dieselfde jaar. Hul derde album was "PTX, Vol. II", in 2013. In Mei 2014 het Pentatonix ’n kontrak met RCA Records van Sony Music Entertainment geteken. In dieselfde jaar het hulle hul vierde EP, "PTX, Vol. III", uitgereik asook twee vollengte-ateljeealbums, "PTX, Vols. 1 & 2" en "That's Christmas to Me"; laasgenoemde het goud gewen asook platinum (in Desember 2014) en dubbele platinum (in Februarie 2016); dit was die album met die vierde hoogste verkope in 2014 in Amerika. In die volgende jaar het Pentatonix hul gelyknamige album uitgereik, hul eerste met meestal oorspronklike materiaal, gevolg deur ’n derde Kersalbum, "A Pentatonix Christmas", in 2016 en nog ’n EP, "PTX, Vol. IV - Classics", die volgende jaar.

Pentatonix het drie Grammys gewen: hulle was die eerste a cappella-groep wat die Grammy vir "Best Arrangement, Instrumental or A Cappella" gewen het. Die ander Grammys was in 2016 en 2017.



</doc>
<doc id="120403" url="https://af.wikipedia.org/wiki?curid=120403" title="Kevin Olusola">
Kevin Olusola

Kevin Olusola ( 5 Oktober 1988) is ’n Amerikaanse musikant, beatboxer, rapper, albumvervaardiger, sanger en liedjieskrywer. Hy is veral bekend as die beatboxer van die sanggroep Pentatonix. Nadat die groep in 2011 NBC se "The Sing-Off" gewen het, het hulle vyf albums die lig laat sien – almal het in die topvyf van Billboard 200 beland en Pentatonix het meer as 2 miljoen albums verkoop. Met meer as 13 miljoen volgelinge en 2,4 miljard besoeke is die groep se YouTube-kanaal tans een van die gewildste musiekvideokanale.

Olusola beoefen ook wat as "celloboxing" beskou word (die speel van die tjello gekombineer met beatboxing). Sy celloboxing-weergawe van Mark Summer se "Julie-O" het in April 2011 geweldige reaksie ontlok en gelei tot sy verbintenis met Pentatonix. Olusola het al op feeste van klassieke musiek opgetree en is deur Quincy Jones gekies om hom op die Montreux-jazzfees van 2012 te verteenwoordig op dieselfde program as Bobby McFerrin en Chick Corea. Olusola praat vlot Mandaryns.


</doc>
<doc id="120405" url="https://af.wikipedia.org/wiki?curid=120405" title="Spinel">
Spinel

Spinel is 'n mineraal met chemiese formule .

Die mineraal het 'n kubiese kristalstruktuur wat die argetipe is vir die strukturbericht-klassifikasie se H1-struktuur. Hierdie struktuurtipe word gewoonlik die spinel-struktuur genoem en daar is talle minerale met 'n algemene formule wat hierdie struktuur het. Daar is ook sulfiede wat dié struktuur besit. Hulle word tiospinelle genoem.

Die spinelstruktuur is afgelei van die kubiese digpakking. Dit is 'n 2x2x2 superstruktuur van die kubiese digpakking se eenheidsel met Z=8 formule-eenhede in die sel. Daar is daardeur 8*4= 32 suurstofatome in die supersel. Daar is ook 8*4=32 oktaëdriese interstisiële holtes en 8*8=64 tetraëdriese holtes. Die divalente -ione beset 1/8 van die tetraëdriese holtes en die trivalente 


</doc>
<doc id="120406" url="https://af.wikipedia.org/wiki?curid=120406" title="Chromiet">
Chromiet

Chromiet is 'n kubiese mineraal met formule . Dit is die belangrikste chroomerts en word ook in Suid-Afrika aangetref as hoofbestanddeel van die gesteente chromitiet.

Chromiet het die spinelstruktuur en kan mengkristalreekse vorm met magnesiochromiet, magnetiet en herciniet wat almal dieselfde kristalstruktuur het.


</doc>
<doc id="120407" url="https://af.wikipedia.org/wiki?curid=120407" title="Spookskrywer">
Spookskrywer

'n Spookskrywer is 'n persoon wat aangestel word of opdrag ontvang om boeke, manuskripte, draaiboeke, toesprake, artikels, liedjies, blog-plasings, stories, verslae, witskrifte of ander tekste te skryf wat amptelik aan 'n ander persoon toegeskryf word.

Daar word om verskeie redes van spookskrywers gebruik gemaak. In baie gevalle het beroemdes of openbare figure nie die tyd, dissipline of skryfvaardighede om 'n outobiografie of "hoe-om"-boek van etlike honderde bladsye na te vors of te skryf nie. Selfs as 'n bekende of openbare figuur die skryfvaardighede het om 'n kort artikel te skryf, weet hulle dalk nie hoe om 'n boek van honderde bladsye te struktureer en te versorg sodat dit boeiend en maklik lees nie. In ander gevalle word spookskrywers deur uitgewers gebruik om die aantal boeke te vermeerder wat jaarliks onder die naam van bekende, hoogs bemarkbare outeurs gepubliseer kan word, of om 'n aktuele boek uit te gee wat by 'n onlangse of naderende nuuswaardige gebeurtenis aansluit.

Spookskrywers se betrokkenheid by die produksie van 'n voltooide werk wissel. Sommiges word aangestel om 'n growwe konsep of gedeeltelik voltooide werk te versorg en af te rond terwyl ander die meeste van die skryfwerk doen, gebaseer op 'n breë skets wat deur die erkende outeur verskaf word. Spookskrywers word ook aangestel om fiksie in die styl van 'n bestaande outeur te skryf, dikwels as 'n manier om die aantal boeke wat deur 'n gewilde outeur gepubliseer kan word, te vermeerder.

Die verdeling van die werk tussen die spookskrywer en erkende outeur wissel baie. In sommige gevalle word die spookskrywer genader om 'n ruwe weergawe van 'n amper voltooide manuskrip te versorg. In hierdie geval is die konsep, idees en baie van die taal in die voltooide boek of artikel dié van die erkende outeur. Dit gebeur selde dat 'n spookskrywer 'n boek of artikel sonder enige insette van die erkende outeur skryf; op sy minste sal die erkende outeur aanvanklik 'n basiese raamwerk met idees neerpen of kommentaar oor die spookskrywer se finale weergawe lewer.

Vir 'n outobiografie sal 'n spookskrywer gewoonlik met die vermeende outeur, sy/haar kollegas en gesin gesels, en onderhoude, artikels en videomateriaal oor die erkende outeur of sy werk navors. Vir ander soorte niefiksie-boeke of artikels sal 'n spookskrywer onderhoude met die erkende outeur voer, en vorige toesprake, artikels en onderhoude met die erkende outeur bestudeer om sy of haar argumente en oogpunte te assimileer.

Spookskrywers word dikwels deur bekendes en openbare figure gebruik wat hulle outobiografieë of memoires wil publiseer. In sommige gevalle word 'n spookskrywer slegs gevra om 'n ruwe weergawe van 'n outobiografie of 'n "Hoe-om"-boek te taalversorg en af te rond. Die erkende outeur dui ook aan watter tipe styl, toon of "stem" hy verlang.

In sommige gevalle soos by party "hoe-om" boeke, dieetboeke of resepteboeke, sal die boek in sy geheel deur 'n spookskrywer geskryf word, en die beroemde (bv. 'n bekende musikant of sportster) sal as outeur erken word. Uitgewersmaatskappye gebruik hierdie strategie om die bemarkbaarheid van 'n boek te verhoog deur dit met 'n beroemde of bekende persoon te assosieer. In verskeie lande word spookskrywers deur politici ingespan om in aanloop tot 'n verkiesing vir hulle 'n outobiografie te skryf ten einde sigbaarheid en blootstelling te verkry. Twee van John F. Kennedy se boeke word amper volledig aan spookskrywers toegeskryf. Donald Trump se bekende outobiografie is deur 'n spookskrywer geskryf.

Spookskrywers word om verskeie redes deur fiksie-uitgewers aangestel. In sommige gevalle word spookskrywers gebruik om die aantal boeke te vermeer wat jaarliks deur 'n bekende, hoogs bemarkbare outeur gepubliseer kan word. Spookskrywers word hoofsaaklik gebruik om fiktiewe werke in genres soos speurfiksie, raaiselverhale en tienerfiksie te skryf.

Daarbenewens word spookskrywers ook gebruik om nuwe boeke vir gevestigde reekse te skryf waar die "outeur" 'n skuilnaam is. Die beweerde outeurs van die Nancy Drew- en Hardy Boys-raaiselverhale, "Carolyn Keene" en "Franklin W. Dixon", is onderskeidelik skuilname vir 'n reeks spookskrywers wat in dieselfde styl skryf, gebaseer op 'n templaat met basiese inligting oor die boek se karakters en hulle fiktiewe wêreld.

Ná die dood van die liefdesverhaalskrywer V.C. Andrews is die spookskrywer Andrew Neiderman aangestel om verhale onder haar naam, en in dieselfde styl as haar oorspronklike werke te skryf.

Soms sal bekende outeurs vir ander beroemdes spookskryf, soos toe H. P. Lovecraft in die 1920's aangestel is om "Imprisoned with the Pharaohs" (ook bekend as "Under the Pyramids") vir Harry Houdini in "Weird Tales" te skryf.

'n Aantal pouslike sendbriewe is deur spookskrywers geskryf. "Pascendi" is byvoorbeeld deur Joseph Lemius (1860–1923) geskryf, die prokurator in Rome van die Oblate van Maria die Onbevlekte.

Daar is spookskryfmaatskappye en vryskutte wat toelatingsopstelle, semesterskripsies, tesisse en verhandelings aan studente verkoop. Hierdie dienste word dikwels deur sogenaamde "essay mills "gelewer en transaksies geskied dikwels deur aanlyn koppelvakke. Ten spyte van die feit dat dit as oneties beskou word en tot reperkussies kan lei indien universiteite daarvan bewus raak, word akademiese spookskryf in die Verenigde State en die Verenigde Koninkryk nie as onwettig beskou nie.

Alhoewel akademiese spookskryf die verkoop van akademiese tekste behels wat op aanvraag geskryf is, kan dit nie aan plagiaat gelykgestel word nie aangesien dit nie 'n versweë toe-eiening van bestaande tekste behels nie.

Universiteite het strategieë ontwikkel om akademiese dienste te bekamp wat met akademiese bedrog geassosieer word. By sommige universiteite word professore toegelaat om studente mondelinge eksamens te laat aflê indien hulle vermoed dat 'n student se skripsies deur 'n spookskrywer geskryf is. As die student nie met die inhoud van 'n skripsie vertroud is nie, kan die student van akademiese bedrog aangekla word.

Farmaseutiese maatskappye betaal professionele skrywers om tekste te skryf en dan betaal hulle ander wetenskaplikes of dokters om hulle name aan hierdie tekste te verbind voordat dit in mediese of wetenskaplike tydskrifte gepubliseer word. Mediese spookskryf word deur 'n verskeidenheid professionele organisasies, verteenwoordigend van die medisyne-industrie, uitgewers en mediese verenigings, gekritiseer.

Sommige webwerwe, insluitend webjoernale (blogs), word deur spookskrywers geskryf aangesien nie alle outeurs oor die inligtingstegnologie-vaardighede of tyd beskik om 'n webwerf te behartig nie. Nietemin word die styl en inhoud op dié van die erkende outeur gebaseer.

Wolfgang Amadeus Mozart is 'n voorbeeld van 'n bekende komponis wat betaal is om vir welgestelde begunstigers te spookskryf. In die rolprentbedryf is 'n musiekspookskrywer 'n "persoon wat onder 'n ander komponis se naam musiek komponeer, maar nie op die bladmusiek of in die finale produk erkenning ontvang nie." Die praktyk word as een van die "smerige geheimpies van die rolprent- en televisiemusiekbedryf" beskryf en as oneties beskou, maar is sedert die vroeë jare van die rolprentbedryf beoefen. David Raksin het destyds as musiekspookskrywer vir Charlie Chaplin gewerk.

Die praktyk kom ook algemeen in televisie voor, aangesien komponiste wat op bladmusiek gelys is, telkens op tantieme geregtig is wanneer 'n episode of temalied uitgesaai word. In 'n ondersoek deur The Hollywood Reporter in 1998 is daar bevind dat dit veral algemeen onder animasiemaatskappye soos Saban Entertainment, DiC, Ruby-Spears Productions en Hanna-Barbera was. Verskeie komponiste het later 'n multimiljoen-dollar regsaak teen Haim Saban, die hoof van Saban Entertaiment, aanhangig gemaak waarvolgens hy hulle komposisies glo as sy eie voorgehou het.

Musikale spookskryf word ook by popmusiek aangetref. Wanneer 'n platemaatskappy 'n onervare jong sanger as 'n sanger-liedjieskrywer wil bemark, of 'n ervare musikant wil help wat nie die motivering of inspirasie het om 'n volgende album te voltooi ne, sal 'n ervare liedjieskrywer diskreet genader word om te help. In ander gevalle skryf 'n spookskrywer lirieke en 'n melodie in die styl van die erkende musikant, soms met geen insette van die erkende musikant nie.

Daar het al regsgeskille ontstaan wanneer musikale spookskrywers op tantieme aanspraak maak wanneer een van hulle liedjies trefferstatus verkry en begin geld maak.

By hip-hop het die toenemende gebruik van spookskrywers deur hoëprofiel hip-hop sterre tot heelwat kontroversie gelei. Kritici beskou die praktyk as die "verdraaiing van hip-hop vir kommersiële gewin" Dit druis glo in teen die eng definisie van rap as 'n manier om jouself in jou eie woorde uit te druk, nie iemand anders s'n nie." Chuck D van Public Enemy beweer dat dit 'n misplaaste siening is, want "nie almal is liriekskrywers nie en nie almal is sangers nie.." Hy wys daarop dat die skryf van 'n rap-liedjie soms verskeie talente vereis.

Spookouteurskap word ook by die beeldende kunste aangetref, gewoonlik in skilderye. Die omvang van die meesterkunstenaar se bydrae wissel baie, van slegs wysigings en korrektiewe kwashale, tot volledige skilderye. 'n Algemene praktyk is die gebruik van 'n kunsklas-omgewing waar die meesterkunstenaar beduidende bydraes tot die student se werk lewer en laasgenoemde daardie werk dan as sy of haar eie onderteken.

In lande waar vryheid van spraak nie gehandhaaf word nie en waar outeurs wat die heersende regime op een of ander manier aanstoot gegee het, op 'n swartlys geplaas word, kan geswartlyste outeurs of komponistie materiaal vir ander outeurs en komponiste spookskryf wat wel in die regime se guns is. Sommige geswartlyste kommunistiesgesindes het Oscars ontvang.



</doc>
<doc id="120408" url="https://af.wikipedia.org/wiki?curid=120408" title="Skort">
Skort

'n Skort is gewoonlik 'n kortbroek met 'n materiaalpaneel wat soos 'n romp lyk om die voorkant te bedek, alhoewel sommige rompe met 'n integrale kortbroek verborge daaronder gedra word.


</doc>
<doc id="120409" url="https://af.wikipedia.org/wiki?curid=120409" title="Sarong">
Sarong

'n Sarong of sarung (Maleis: saroŋ, Indonesies: saruŋ, wat "skede" beteken) is 'n groot buis of lengte van tekstiel, dikwels toegedraai rondom die middellyf, gedra in Suid-Asië, Suidoos-Asië, die Arabiese Skiereiland, Oos-Afrika, en op baie Stille oseaan-eilande.

Die stof is dikwels in geruite patrone geweef, of kan helderkleurig wees deur middel van batik of ikat kleursel. Baie moderne sarongs het gedrukte ontwerpe, dikwels met die uitbeelding van diere of plante. Die sarong is soortgelyk aan die lungi van Suid-Indië en die izaar van die Arabiese Skiereiland.


</doc>
<doc id="120411" url="https://af.wikipedia.org/wiki?curid=120411" title="A-lyn (kleding)">
A-lyn (kleding)

'n A-lynromp is 'n romp wat pasgemaak is op die heupe en dan geleidelik verbreed ondertoe na die soom. Dit gee die indruk van die vorm van 'n hoofletter A. Die term word ook gebruik om rokke en jasse met 'n soortgelyke vorm te beskryf.

Die term is vir die eerste keer deur die Franse mode-ontwerper Christian Dior gebruik as die etiket vir sy versameling van lente-1955. Die A-lynversameling se kenmerkende item, die "gewildste silhoeët in Parys", was 'n "vingerbreedte-gevlekte baadjie oor 'n rok met 'n baie vol, geplooide romp."


</doc>
<doc id="120412" url="https://af.wikipedia.org/wiki?curid=120412" title="Safaripak">
Safaripak

'n Safaribaadjie of bosbaadjie is 'n kledingstuk wat oorspronklik ontwerp is vir die doel om op safari te gaan in die Afrikabos. Indien dit saam met 'n lang- of kortbroek van dieselfde materiaal gedra word, word dit 'n safaripak genoem. 'n Safaribaadjie is oor die algemeen 'n liggewig katoen of ligter poplin-baadjie, tradisioneel kakie in kleur, dikwels met epauletstyl skouerbande, met vier of meer uitbreibare blaasbalksakke.

Liggewig, liggekleurde uniforms is deur Europese soldate gedra wat in 'n warm klimaat gedien het. Hulle het tipies epoulette, geplooide sakke, gordels en ander funksies gehad wat later na safaribaadjies oorgedra is.


</doc>
<doc id="120413" url="https://af.wikipedia.org/wiki?curid=120413" title="Skemerbruintjie">
Skemerbruintjie

'n Skemerbruintjie (of "Common evening brown" soos dit in Engels bekend staan), is 'n vlinder, "Melanitis leda", en behoort tot die familie van vierpootskoenlappers (Nymphalidae). Hierdie skoenlapper sit gedurende die dag in koelteplekke tussen dooie blare, onder bosse of bome, en vlieg meestal net teen skemer rond. 

Dit kom oor die grootste deel van Afrika voor, insluitend Madagaskar, asook in Arabië, die Indiese subkontinent, Suidoos-Asië en in die noorde van Australië. Die subspesie, "Melanitis leda africana", kom slegs in Wes-Afrika voor.

Skemerbruintjies kom hoofsaaklik in plantasies, bosgebiede, boorde, parke en tuine voor, vanaf seevlak tot ongeveer 800 m bo seevlak. Dit kom ook in suikerrietplantasies voor.

Die bokant van die voorvlerk het 'n kommavormige oogkol met twee wit kolletjies daarop, omring deur 'n dofgeel-oranje kleur. Die patrone op die ondervlerk wissel van skoenlapper tot skoenlapper. Die vlerkspan van die mannetjie is 65 – 70 mm, en die van die wyfie is 60 – 65 mm. 



</doc>
<doc id="120416" url="https://af.wikipedia.org/wiki?curid=120416" title="Moreletakloofnatuurreservaat">
Moreletakloofnatuurreservaat

Die Moreletakloofnatuurreservaat in die ooste van Pretoria was deel van die plaas wat aan Jacobus en Cornelia Erasmus behoort het. Hulle het in die vroeë 1800's 'n melkboerdery hier bedryf. Carel Erasmus het die plaas in 1877 gekoop en 'n huis daarop gebou; dié huis is omskep in 'n kapel. In 1903 het sy skoonseun, Johan Marneweck, nog 'n huis op die plaas gebou; dié huis is omskep in 'n restaurant. Die reservaat word deur die Tshwane Metropolitaanse Munisipaliteit bestuur en toegang tot die reservaat is gratis.

Daar is baie voëlsoorte te sien, asook wild soos springbokke, blesbokke, rooibokke en sebras.

Die reservaat het verskeie staproetes, 'n restaurant en 'n plek waar troues gehou kan word.

Staproetes:



</doc>
<doc id="120423" url="https://af.wikipedia.org/wiki?curid=120423" title="Welgemeend">
Welgemeend

Welgemeend is ’n geskiedkundige woning in die Kaapse voorstad Tuine waarvan die oudste deel voor 1772 opgerig is en wat in 1944 saam met die grond waarop dit geleë is, onteien en aan die Hoërskool Jan van Riebeeck oorgedra is, die jaar waarin dit tot ’n nasionale gedenkwaardigheid verklaar is.

Die VOC het die grond waarop die woning gebou is, in 1693 aan Andries de Man toegeken. Van toe tot 1772 het 14 verskillende eienaars dit besit, waarna sewe Hofmeyr-gesin altesaam 173 jaar die huis bewoon het, naamlik die stamvader, Johannes Heinrich van 1772 tot 1798, Stephanus Johannes tot 1824, Jan Hendrik sr. tot 1857, Jan Hendrik jr. tot 1898, Tielman Johannes Roos tot 1914, Gysbert Reitz tot 1938 en eindelik dr. Harold Osmond tot 1944. Van die tweede tot die vierde Hofmeyr-eienaar was almal die voorafgaande eienaar se erfgenaam, maar Gys Hofmeyr het dit gekoop en aan sy seun dr. Harold Hofmeyr bemaak.

Die platdakhuis wat vandag op die eiendom staan, bestaan uit twee dele. Die oudste met wye deure en hoë plafonne is voor 1772 opgerig. Die breë stoep, reuse-pilare en ander aanbouings is later, veral deur Stephanus Hofmeyr (die tweede eienaar), aangebring. Die landgoed of "tuijn" het sowat 3 ha beslaan toe hy dit erf. Daarna het die grootte gewissel na gelang grond mettertyd aangekoop of afverkoop is. Op die oomblik is die landgoed net sowat 1 ha groot en huisves, naas die ou woning, ook geboue vir skoolgebruik. Na aan die oostekant van die huis is ’n fontein wat die blomtuin van water voorsien.

Die noordekant van die landgoed is altyd deur Kampstraat (genoem na Otto von Kampz of Camptz) begrens, maar die suidekant het mettertyd van die hange van Tafelberg na die huidige Stephenstraat verskuif. Die suidwestelike kant word begrens deur ’n deel van Hofmeyrstraat en die oostelike sy deur die kort Welgemeendstraat. Die eiendom het oorspronklik gestrek van Kloofstraat in die weste tot teen De Waalpark aan die oostekant.

Onze Jan Hofmeyr het jare lank in Welgemeend gewoon, eers by sy oupa, toe by sy vader en later saam met sy broer Tielman en wel in die ouer, westelike deel van die woning. Belangrike persone is dus van tyd tot tyd in die huis ontvang, onder andere pres. Paul Kruger in 1880. Volgens oorlewering het die ontdekkingsreisiger David Livingstone op 2 April 1852 uit Welgemeend (of Waterhof, nog ’n Hofmeyr-woning in die stadskom) aan sy skoonvader, Robert Moffat, soos volg geskryf nadat hy en ’n vriend in die Kaap aangekom het: "Oswel and I soon got horses and searched the town for a house. We got one (for £2-10-0 a month) high UP the ascent which goes through between Lion's Head and Table Mountain. A Mr. Hoffmeyer is the owner and the house is pleasantly situated in a large garden."

Op die eiendom is later nog twee huise, Evergreen en Avondrust, gebou. Eersgenoemde, met sy ingang in Kampstraat, is onder andere in die middel 19de eeu deur Onze Jan se oupa en ouma bewoon. Dié huis is gesloop om plek te maak vir die Meyerhof-woonstelle. Rug-aan-rug met dié huis was Avondrust met sy ingang aan Stephenstraat. Hierin het Onze Jan en sy tweede vrou vroeg in die 20ste eeu gewoon. Dié woning is ook gesloop.

’n Famieliegrafkelder op die eiendom het in die pad van die latere Moltenoweg gestaan en is gevolglik afgebreek. Minstens 36 mense wat daarin begrawe is, se oorskot is in 1923 deur die Kaapse stadsraad se bemiddeling en in die teenwoordigheid van ’n groot aantal familielede en vriende (onder wie mev. J.H. Hofmeyr en adv. J.H.H. de Waal) oorgeplaas na ’n gesamentlike graf aan Moltenoweg. Dis teenaan die Volkshospitaal (nou ’n Mediclinic), wat kort daarna op die Welgemeend-landgoed gebou is. Onder die herbegraafdes was Onze Jan se ouma wie se naam tydens die herbegrafnis nog duidelik op haar kis onderskei kon word. Luidens destydse persberigte is van die kiste uit die grafkelder daarna ook van tyd tot tyd oorgebring na die begraafplase in Maitland, Mowbray en op Somerset-Wes.

’n 3 m hoë granietgedenksteen is oor die graf opgerig en van ’n inskripsie voorsien wat lui: "Hier ligt begraven het overschot van Stephanus Johannes Hofmeyer (1760–1826) alsook van zijn afstammelingen gestorven binnen het tydperk van 1807–1882." Daarna het die vermoede begin posvat dat die stamvader, oorlede in 1805, ook in die grafkelder begrawe is.



</doc>
<doc id="120424" url="https://af.wikipedia.org/wiki?curid=120424" title="Sfaleriet">
Sfaleriet

Sfaleriet (ook bekend as blende of sinkblende) is 'n mineraal met die chemiese formule .

Sfaleriet is die argetipe van die B3-struktuur van die strukturbericht-klassifikasie. Dit is 'n struktuur wat van die diamant-struktuur afgelei kan word deur die helfte van die koolstofatome deur sinkatome te vervang en die ander helfte deur swawelatome.

Dit kan ook as 'n afgeleide struktuur van die kubiese digpakking beskou word deur die helfte van die tetraëdriese holtes van 'n kubiese digpakking van swawel met sinkatome te vul.


</doc>
<doc id="120425" url="https://af.wikipedia.org/wiki?curid=120425" title="Wurtziet">
Wurtziet

Wurtziet is 'n mineraal met formule .

Dit is deur Charles Friedel in 1861 na die Franse chemikus Charles Adolphe Wurtz wat professor aan die Sorbonne was, genoem.

Die mineraal het 'n heksagonale kristalstruktuur wat die argetipe van die B4-struktuur van die strukturbericht-klassifikasie is. Die struktuur kan as 'n van die heksagonale digpakking afgeleide struktuur beskou word waarin die helfte van die tetraëdriese holtes met metaalatome beset is. Dit is die 2H-Wurtzietstruktuur wat in die c-rigting 'n verskuiwingssimmetrie van twee digpakkingslae het ( -A-B-A-B- ensomeer). Ander digpakkings kan ook voorkom. Die variant wat kubiese digpakking (-A-B-C- ens.) het word sfaleriet genoem. Daar bestaan egter ook ingewikkelder strukture, wat politipes genoem word en 'n langer c-as besit soos die 4H, 6H, 8H, 10H en 15R vorme wat 'n herhaalde patroon van 4, 6, 8, 10 en selfs 15 lae vertoon. Die 15R-politipe het 'n romboëdriese struktuur, die ander politipes behoort tot die heksogonale kritalstelsel.


</doc>
<doc id="120427" url="https://af.wikipedia.org/wiki?curid=120427" title="Sarah-Jane Brandon">
Sarah-Jane Brandon

Sarah-Jane Brandon is ’n Suid-Afrikaanse sopraan. Sy studeer aan die Royal College of Music in Londen, waarna sy haar in Engeland vestig. Sy maak vinnig opgang, debuteer as operasopraan in die Händelfees en tree as solis saam met verskeie Britse simfonieorkeste op, asook by die Glyndebournefees. In 2009 word sy die eerste Suid-Afrikaner wat die gesogte Kathleen Ferrier-sangkompetisie wen en in 2011 die eerste Suid-Afrikaner om as Jong Kunstenaar na die Salzburg-musiekfees genooi te word.

Sy tree gereeld saam met die Suid-Afrikaanse pianis James Baillieu op. Onder haar uitvoerings tel Mahler se Simfonie no. 4, Mozart se Requiem en Mendelssohn se "A Midsummer Night's Dream".


</doc>
<doc id="120430" url="https://af.wikipedia.org/wiki?curid=120430" title="Trapperbroek">
Trapperbroek

'n Trapperbroek is 'n kuitlengte broek wat baie gewild was gedurende die 1950's en die vroeë 1960's. Dit word dikwels vasgebind en styf teen die vel gedra, is verwant in styl aan die capri-broek, en word soms na verwys as "clam diggers". 

Die naam "pedal pushers" is afkomstig van die styl oorspronklik deur fietsryers gedra, omrede 'n gewone langbroek in die fietsketting kon verstrengel raak, maar die styl het vinnig geïdentifiseer met tienermeisies.


</doc>
<doc id="120431" url="https://af.wikipedia.org/wiki?curid=120431" title="Hexapoda">
Hexapoda

Die subfilum Hexapoda, wat "ses pote" beteken, is insekagtiges, die grootste groep geleedpotiges (in terme van die aantal spesies) en sluit insekte in, asook drie kleiner groepe geleedpotiges sonder vlerke: "Collembola" (springsterte), "Protura" (oerinsekte), en "Diplura". Hierdie drie groepe was voorheen as insekte beskou, maar word nou saam gegroepeer as die Entognathaklas. Insekagtiges is genoem na hul mees kenmerkende eienskap: 'n toraks wat bestaan uit drie gekonsolideerde liggaamselemente, met drie pare pote. Die meeste ander geleedpotiges het meer as drie pare pote.


</doc>
<doc id="120432" url="https://af.wikipedia.org/wiki?curid=120432" title="Beenbroek">
Beenbroek

'n Beenbroek ( leggings) verwys na verskeie vorme van beenbedekkings. Die moderne gebruik van die 1960's het gekom om te verwys na elastiese digsluitende klere gedra oor die bene deur vroue, soos legwarmers of tights. Die gebruik van die 18de eeu verwys na die manne se drag, gewoonlik gemaak van lap of leer wat  toegedraai was rondom die been af tot by die enkel. In die 19de eeu het "leggings" gewoonlik verwys na babas se beenklere, bypassend tot 'n baadjie, sowel as beenmantels gemaak van leer of wol en deur soldate en plaaswerkers gedra. 

Beenbroeke het prominent teruggekeer na vrouemodes in die 1960's. Met die wye aanvaarding van die sintetiese stof "Lycra" en die gewildheid van aerobiese oefeninge, het beenbroeke verdere prominensie getoon in die 1970-80's, en het uiteindelik hul weg gevind tot in die straatdrag. Dis 'n deel van die 2010s athleisure modetendens van die dra van aktiewe drag buite sportaktiwiteite en in informele instellings, wat 'n omstrede sosiale norm in die Verenigde State van Amerika geword het


</doc>
<doc id="120433" url="https://af.wikipedia.org/wiki?curid=120433" title="Knooptrui">
Knooptrui

'n Knooptrui is 'n tipe gebreide kledingstuk wat voor oop is. Algemeen het cardigans knope vooraan. 'n Meer moderne weergawe van die kleed het geen knopies nie en hang oop deur ontwerp. In teenstelling hiermee, maak 'n trui nie oop aan die voorkant nie, maar moet oor die kop aangetrek word. Dit kan met 'n masjien of die hand gebrei wees.


</doc>
<doc id="120434" url="https://af.wikipedia.org/wiki?curid=120434" title="Rybroek">
Rybroek

'n Rybroek, in sy moderne vorm, is 'n noupassende broek wat tot aan die enkels reik, waar dit in 'n knus soom eindig, en word hoofsaaklik vir perdry gedra. 'n Kort tipe rystewel, ook genoem 'n "kampstewel" of "jodhpur boot", word saam met die rybroek gedra. 

Oorspronklik was rybroeke slegs noupassend onder die knie tot by die enkel en was getuit bo by die heup; maar moderne materiale het toegelaat dat die tuit verwyder kon word, en sodoende kon die broek steeds ondersteunend en buigsaam wees.


</doc>
<doc id="120441" url="https://af.wikipedia.org/wiki?curid=120441" title="Lance Stroll">
Lance Stroll

Lance Stroll (gebore 29 Oktober 1998) is 'n Belgies-Kanadese renbestuurder, wat tans aan Formule Een deelneem vir Williams. Hy ding mee onder die Kanadese vlag. Hy was die Italiaanse Formule 4-kampioen in 2014, Toyota Racing-reekskampioen in 2015 en 2016 FIA Europese Formule 3-kampioen. Hy was deel van die Ferrari Bestuurdersakademie van 2010 tot 2015.
Stroll is die seun van die Kanadese miljardêr sakeman Lawrence Stroll en Belgiese mode-ontwerper Claire-Anne Callens.

Soos baie jong renjaers, het die Genève-gebaseerde Kanadees sy motorsportloopbaan in karting begin en talle ren- en kampioenskapwenne in sy geboorteland, Kanada en Noord-Amerika behaal.


</doc>
<doc id="120455" url="https://af.wikipedia.org/wiki?curid=120455" title="Standard Bank-sentrum">
Standard Bank-sentrum

Die Standard Bank-sentrum is 'n wolkekrabber in die hart van Johannesburg se finansiële distrik wat tussen 1966 en 1968 as kantoorgebou vir Standard Bank van Suid-Afrika Bpk. opgerig is om 'n ouer Standard Bank-gebou op die perseel te vervang. Vir die verwesenliking van die projek is verskeie nuwe gevorderde boutegnieke ingespan wat in die 1960's as baanbrekend beskou is. So is die wolkekrabber met 'n hoogte van 139 m en 30 000 m² kantoorruimte, wat destyds as die bank se nuwe hoofkwartier beplan is, as ’n “hangende gebou” van bo af ondertoe gebou.

Ná voltooing van die sentrale betonkerntoring met vier skagte, wat volgens die tradisionele boutegniek van glybekisting stapsgewys gegiet is, is drie uitkragende drarakke gebou waaraan die verdiepings "opgehang" is. Die boonste verdiepings is eerste voltooi, vervolgens het die laer verdiepings ontstaan. Elkeen van die drarakke dra 'n blok met nege kantoorverdiepings. Bo-aan elkeen van dié drie blokke is 'n drarak met 'n hoogte van 5,4 m gebou om 'n tegniese verdieping te dra wat die lugreëlingsaanlegte, 'n verkoelingsaanleg en skakelaars huisves.

Die uitdaging vir die ontwerpers - die Duitse argitekte Helmut Hentrich (1905–2001) en Hubert Petschnigg (1913–1997), wat die wolkekrabber in samewerking met die Brits-Deens-Noorse ingenieur Ove Arup (1895–1988) beplan het - was om in die digbeboude sakekern van Johannesburg plek te skep vir sowel 'n ruim plein asook 'n kantoorgebou in sy middel. Om die boumassa op die plein tot 'n minimum te beperk, het hulle 'n hangende gebou ontwerp.

Die Standard Bank-sentrum is - afgesien van die betonkerntoring - van voorafgegote versterkte betonblaaie, glas en staal gebou. Die plastiekvorms, waarin die voorafvervaardige betonblaaie gegiet is, het aan hul oppervlak 'n kenmerkende struktuur gegee. Die staalbalke, wat vir die balustrades gebruik is, is 1,5 m hoog en 24,6 m lank. Danksy 'n spesiale draaikraan, wat vir die projek ontwerp is, kon 'n kwart van elke verdiepingsvlak na bo gehys en gemonteer word. Beton is hoofsaaklik snags by die konstruksieterrein afgelewer om die Goudstadse verkeer so min as moontlik te belemmer.

Die kantoortoring bevat altesaam 39 verdiepings, waarvan 5 ondergronds geleë is. Die onderste twee verdiepings huisves die rekenaarsentrum, insluitende die evaluasie-afdeling met 'n personeel van 300. Die banksaal bied toegang tot die kluistoring wat oor alle onderste verdiepings strek, met afleweringstoegang op die onderste parkeervlak. Vir die vensters is getinte glas met gelamineerde dubbelverglasing gebruik wat beskerming teen sonlig bied. Geen besondere installasies word benodig om die vensters van die gebou skoon te maak nie, aangesien die balustrades met 'n wydte van 60 cm maklike toegang tot die vensterfront bied. Ventilasieopeninge, wat lug van buite na die gebou vervoer, is in die hoeke van die fasade geleë. Die kantore is 9,7 m wyd. Danksy die hangende konstruksie is daar geen pilare nie.


</doc>
<doc id="120456" url="https://af.wikipedia.org/wiki?curid=120456" title="Antonio Giovinazzi">
Antonio Giovinazzi

Antonio Giovinazzi (* 14 Desember 1993) is 'n Italiaanse beroepsrenjaer wat tans vir die Alfa Romeo-Ferrarispan aan Formule Een deelneem.

Hy was die 2015 FIA Europese Formule 3-Kampioenskap naaswenner en het vir Prema gejaag in die 2016 Internasionale GP2-Reeks, hy eindig in die tweede plek met vyf oorwinnings en agt algehele podiums. Giovinazzi is deur Scuderia Ferrari aangewys as hul FIA Formule 1 derde en reserwebestuurder vir die 2017 seisoen. Hy het sy Formule Een Grand Prix debuut vir Sauber by die 2017 Australiese Grand Prix gemaak nadat hy Pascal Wehrlein vervang het, en het ook deelgeneem aan die Chinese Grand Prix terwyl Wehrlein nog herstel het.
Hy het aan karting deelgeneem van 2006 tot 2012 en was die kampioen in die Italiaanse Nasionale Trofee 60cc en Eurotrofee 60, beide in 2006.

In September 2016 het Scuderia Ferrari aangekondig dat Giovinazzi simulatorwerk vir hul sou verrig. In Desember is Giovinazzi se plek bevestig as Ferrari se derde bestuurder. Hy het in 2017 deelgeneem aan voorseisoentoetse by Sauber. In die Australiese Grand Prix het Giovinazzi vir Pascal Wehrlein vervang wie nog nie fiks genoeg was vir 'n volle renafstand,as gevolg van 'n ongeluk by die 2017 Kampioeneren. Sauber het aangekondig dat Wehrlein weer vervang sal word deur Giovinazzi vir die 2017 Chinese Grand Prix. 

Hy neem saam met Kimi Räikkönen vir Alfa Romeo deel in die 2019-seisoen.


</doc>
<doc id="120462" url="https://af.wikipedia.org/wiki?curid=120462" title="Sinkiet">
Sinkiet

Sinkiet is 'n mineraal met formule . Kristalle is seldsaam. Dit het 'n wurtzietstruktuur. 


</doc>
<doc id="120465" url="https://af.wikipedia.org/wiki?curid=120465" title="Brave New World">
Brave New World

'n Brave New World ("Dapper nuwe wêreld") is 'n roman deur Aldous Huxley wat in 1932 gepubliseer is. Dit beskryf 'n gevorderde samelewing in die toekoms waarin mense oënskynlik 'n maklike, gelukkige lewe lei, maar niemand werklik enige vryheid het nie. Die roman speel in "AF 632" in Londen af, wat ongeveer 2540 n.C is. Teen die tyd het ontwikkelings in reproduktiewe tegnologie, menslike kondisionering en slaapleer die samelewing onherroeplik verander.

Die titel van die boek is 'n frase wat vir die eerste keer in Shakespeare se toneelstuk The Tempest (Die storm) gebruik is:
Hierdie woorde word in die roman deur John Savage aangehaal toe hy nog gedink het dat hy in 'n utopiese wêreld beland het.

Die algemene idee is dat 'n Wêreldregering mense manipuleer sodat hulle maklik regeer kan word. Mense word in vyf vlakke (kaste) verdeel, soos deur die staat bepaal om voorafbepaalde posisies in die samelewing te vul. Die onderste vlak is menslike klone, wat met chemikalieë behandel word om hulle geestelike en fisiese ontwikkeling in te perk. Kinders word met 'n proses behandel wat hulle slegs inligting gee wat vir hulle bepaalde vlak toepaslik is. So word hulle vir hul uiteindelike posisies in die lewe gevorm. Sielkundige behoeftes word deur die verpligte dosering van die dwelm "soma" bevredig, 'n hallusinogeen wat die gebruiker op 'n aangename reis neem. Die roman beskryf verskillende karakters in hierdie beplande samelewing, asook die probleme waarmee hulle worstel.



</doc>
<doc id="120469" url="https://af.wikipedia.org/wiki?curid=120469" title="Mercurius (dubbelsinnig)">
Mercurius (dubbelsinnig)

Mercurius kan na een van die volgende verwys:



</doc>
<doc id="120471" url="https://af.wikipedia.org/wiki?curid=120471" title="Saturnus (dubbelsinnig)">
Saturnus (dubbelsinnig)

Saturnus kan na een van die volgende verwys:




</doc>
<doc id="120473" url="https://af.wikipedia.org/wiki?curid=120473" title="Ahmed Deedat">
Ahmed Deedat

Ahmed Hoosen Deedat (Gujarati: અહમદ હુસેન દીદત, 1 Julie 1918 – 8 Augustus 2005) was 'n Suid-Afrikaanse skrywer en openbare spreker van Indiese afkoms. Hy was veral bekend as 'n Moslem-sendeling, wat talle inter-godsdienstige openbare debatte met evangeliese Christene, sowel as video-lesings oor Islam, die Christendom en die Bybel gehou het. Deedat het die IPCI, 'n internasionale Islamitiese sendelingsorganisasie gestig. Hy het ook verskeie boeke oor Islam en die Christendom geskryf. In 1986 het hy die Koning Faisal Internasionale Prys ontvang vir sy vyftig jaar van sendingwerk. Hy het sy skryfwerk en lesings in Engels gedoen.


</doc>
<doc id="120474" url="https://af.wikipedia.org/wiki?curid=120474" title="Kumbh Mela">
Kumbh Mela

Kumbh Mela (IFA: ˌkʊm ˈmeɪlə) is in Hindoeïsme ’n massabedevaart waarin Hindoes saamkom om in ’n heilige rivier te bad. Vier feeste word tradisoneel as Kumbh Melas erken: die Haridwar Kumbh Mela, Allahabad Kumbh Mela, Nashik-Trimbakeshwar Simhastha en Ujjain Simhastha. Hulle word om die beurt by een van die volgende plekke gehou: Haridwar, Allahabad, Nashik (of Trimbak) en Ujjain. Die hooffeesterrein lê aan die oewer van ’n rivier: die Ganges by Haridwar, die Triveni Sangam (samevloei van die Ganges, die Yamuna en die onsigbare Sarasvati) by Allahabad, die Godavari by Nashik en die Shipra by Ujjain. Daar word geglo as ’n mens in die riviere bad, word al jou sondes weggewas.

Die Kumbh Mela word op enige gegewe plek elke 12 jaar gehou. Daar is ’n verskil van sowat drie jaar tussen die Kumbh Melas by Haridwar en Nashik; die feeste by Nashik en Ujjain word in dieselfde jaar of in opeenvolgende jare gehou. Die presiese datum word bepaal deur ’n kombinasie van die posisies van Jupiter, die Son en die Maan in die Diereriem. By Nashik en Ujjain kan die Mela gehou word terwyl ’n planeet in die Leeu (Simha in die Hindoe-astrologie) is; in so ’n geval is dit ook bekend as Simhastha. By Haridwar en Allahabad word ’n "Ardha" ("Halwe") Kumbh Mela elke ses jaar gehou; ’n "Maha" ("Groot") Kumbh Mela vind elke 144 jaar plaas.

Dis onseker presies hoe lank die fees al gehou word. Volgens die Middeleeuse Hindoemitologie het Wisjnoe druppels "amrita" (die drankie vir onsterflikheid) op vier plekke gestort terwyl hy dit in ’n "kumbha" (pot) vervoer het. Dié vier plekke is geïdentifiseer as die plekke waar die Kumbh Mela in die moderne tyd gehou word. Die naam beteken letterlik "kumbha-fees". Dit is in Hindi as "Kumbh" bekend (vanweë die weglating van die schwa), maar in Sanskrit en sommige ander Indiese tale word die oorspronklike Kumbha Mela meestal gebruik.

Die fees is een van die grootste vreedsame saamtrekke op aarde en word beskou as die "wêreld se grootste byeenkoms van godsdienspelgrims". Daar is geen metode om vas te stel presies hoeveel pelgrims die feeste bywoon nie, en die getal wat op die belangrikste dag bad, verskil van bron tot bron. Na raming het 120 miljoen mense in 2013 die Maha Kumbh Mela in Allahabad oor ’n tydperk van twee maande besoek, insluitende meer as 30 miljoen op ’n enkele dag: 10 Februarie 2013 (die dag van Mauni Amavasya).

Volgens die Middeleeuse Hindoemitologie kom die ontstaan van die fees voor in die antieke legende van "samudra manthan". Daarvolgens veg die dêwas en asuras om "amrita", die drankie vir onsterflikheid. Dit word tydens "samudra manthan", of die karring van die oseaan, vervaardig en in ’n "kumbha" (pot) geplaas. Om te voorkom dat die asuras (bose wesens) die drankie gryp, vlieg ’n goddelike draer weg met die pot. In een weergawe is die draer van die "kumbha" die goddelike geneesheer Dhanavantari (’n inkarnasie van Wisjnoe), wat op vier plekke stop waar die Kumbh Mela gevier word. In ander vertellings is die draer Garuda, Indra of Mohini, wat van die "amrita" op vier plekke stort.

Hoewel verskeie antieke tekste die "samudra manthan" noem, kom die storting van die "amrita" nie in een voor nie. Net so word die Kumbh Mela nie genoem nie. Dit laat verskeie geleerdes, onder andere R.B. Bhattacharya, D.P. Dubey en Kama Maclean, glo die legende is eers redelik onlangs met die Kumbh Mela verbind in ’n poging om skriftelike gesag daaraan te verleen.

Daar is in antieke Indiese geskrifte verskeie verwysings na feeste aan rivieroewers, maar dis onseker van wanneer af die Kumbh Mela gehou word. Die Chinese reisiger Xuanzang (Hiuen Tsang) beskryf ’n ritueel wat deur keiser Shiladitya (wat met Harsha verbind word) georganiseer is by die samevloei van twee riviere, in die koninkryk Po-lo-ye-kia (wat as Prayaga geïdentifiseer is). Hy noem ook verskeie honderd mense het saam gebad waar die riviere ontmoet om hul sondes af te was. Volgens sommige geleerdes is dit die vroegste bestaande geskiedkundige beskrywing van die Kumbh Mela, wat in 644 n.C. in die hedendaagse Allahabad plaasgevind het. Die Australiese navorser Kama Maclean meen egter die Xuanzang-verwysing is na ’n gebeurtenis wat elke vyf jaar plaasgevind het (en nie elke 12 jaar nie) en dalk ’n Boeddhistefees was (aangesien Harsha ’n Boeddhistiese keiser was).

’n Algemene mening, soos voorgestaan deur die akharas, is dat die Indiese filosoof en teoloog Adi Shankara die Kumbh Mela in die 8ste eeu in Prayag begin het om die ontmoeting tussen geestelikes uit verskillende streke te vergemaklik. Akademici betwyfel egter die egtheid van dié bewering.

Dit lyk of die fees van Haridwar die oorspronklike Kumbh Mela is, want dit word verbind met die sterreteken "Kumbha" (Waterdraer), en daar is verskeie verwysings na die 12-jaarsiklus daarvan. Die vroegste bestaande geskrifte wat die naam Kumbha Mela bevat, is "Khulasat-ut-Tawarikh" (1695) en "Chahar Gulshan" (1759). Albei verwys met die naam slegs na Haridwar se fees, hoewel hulle noem soortgelyke feeste word in Allahabad en Nashik gehou. Die "Khulasat-ut-Tawarikh" lys die volgende feeste: ’n jaarlikse mela en ’n Kumbh Mela elke 12 jaar by Haridwar; ’n mela by Trimbak wanneer Jupiter die Leeu binnegaan (dit is elke 12 jaar) en ’n jaarlikse mela by Prayag in die maand Maagha. Die Maagha-mela van Allahabad is waarskynlik die oudste hiervan en dateer van die vroeë eeue n.C. Dit word in verskeie Puranas genoem. Die verbintenis daarvan met die Kumbha-mite en die 12-jaarsiklus is egter redelik onlangs, moontlik van die middel 19de eeu af. Volgens D.P. Dubey noem nie een van die antieke geskrifte die Allahabad-fees ’n Kumbh Mela nie. Kama Maclean sê nie eens vroeë Britse rekords noem die naam Kumbh Mela of ’n siklus van 12 jaar vir die Allahabad-fees nie. Die eerste Britse verwysing na die Kumbh Mela in Allahabad is in ’n verslag van 1868 waarin die behoefte genoem word aan beter beheer oor die pelgrims en sanitasie by die "Coomb-fees" wat in Januarie 1870 gehou sou word. Volgens Maclean het die priesters van Allahabad hul jaarlikse Maagha-mela met die Kumbha-legende verbind om die belangrikheid van hul heilige feesterrein te verhoog.

Die Kumbh Mela by Ujjain het in die 18de eeu begin toe die Maratha-heerser Ranoji Shinde askete van Nashik na Ujjain genooi het vir ’n plaaslike fees. Nes die priesters van Allahabad, het die geleerdes van Nashik en Ujjain dalk met ander plekke meegeding om heilige status en in die proses die Kumbh-tradisie vir hul voorheen bestaande feeste aangeneem.

Tot met die bewind van die Oos-Indiese Kompanjie is die Kumbh Melas beheer deur die akharas (sektes) van godsdienstige askete bekend as die sadhu's. Hulle het belasting ingesamel en ook wetstoepassings- en geregtelike pligte gehad. Die sadhu's was hoogs gemilitariseer en het ook handelgedryf. Die melas was die verhoog vir sektariese politiekery en het soms gewelddadig geraak. Mense is aangeval en botsings tussen faksies het plaasgevind waarin soms honderde mense dood is. Die botsings het verminder nadat die Kompanjie die handels-vegtersrol van die sadhu's streng beperk het; hulle het hulle daarna al hoe meer tot bedelary gewend.

Benewens hul godsdienstige belangrikheid, was die Kumbh Melas histories ook groot handelsgeleenthede. ’n Baptiste-sendeling, John Chamberlain, wat in 1824 die Ardh Kumbh Mela by Haridwar besoek het, het geskryf talle besoekers het daarheen gegaan om handel te dryf. Talle mense "van elke godsdienstige orde" het die fees bygewoon, onder andere ’n groot getal Sikhs. Volgens ’n 1858-verslag van die Haridwar Kumbh Mela deur die Britse staatsamptenaar Robert Montgomery Martin, het besoekers aan die fees mense van verskeie rasse en godsdienste ingesluit. Benewens priesters, soldate en bedelmonnike, was daar baie handelaars, onder andere perdehandelaars van Boechara, Kaboel, Toerkistan, Arabië en Persië. Daar was ook Hindoe-, Sikh- en Moslemheersers, en selfs ’n paar Christelike sendelinge het by die mela gepreek.

Die Kumbh Melas het ’n groot rol gespeel in die verspreiding van cholera. Die Britse owerhede het verskeie pogings aangewend om die sanitêre toestande by die melas te verbeter, maar duisende mense is tot in die middel 20ste eeu aan cholera dood weens dié feeste.

Verskeie stormlope het al plaasgevind. Nadat 430 mense in 1820 by Haridwar dood is, het die Kompanjie verskeie groot projekte geloods om die infrastruktuur te verbeter, insluitende die bou van nuwe ghats (trappe) en die vergroting van paaie om verdringing te verminder. Sedertdien het minder sterftes by Haridwar voorgekom: Die volgende groot stormloop was in 1986, toe 50 mense dood is. By Allahabad was ook groot stormlope: in 1840, 1906, 1954, 1986 en 2013. In die ergste van hulle, die een in 1954, is 800 mense dood.

Tradisioneel word die feeste op die volgende vier plekke as Kumbh Melas erken: Prayag (Allahabad), Haridwar, Trimbak-Nashik en Ujjain. Die Kumbh Mela in die Nashik-distrik is oorspronklik by Trimbak gehou, maar ná ’n botsing in 1789 tussen Vaishnaviste en Saiviste oor die volgorde waarin gebad moes word, is die Vaishnaviste se badplek na Ramkund in Nashik geskuif. Die Shaiviste beskou Trimbak egter steeds as die regte plek.

Priesters van ander plekke het ook al probeer om die status van hul feesterreine te verhoog deur die Kumbh-legende in te span. Plekke waar feeste na bewering ook Kumbh Melas is, sluit in Varanasi, Vrindavan, Tirumakudal Narsipur, Kumbhakonam en Rajim. Selfs Tibet het al ’n fees gehou wat na bewering ’n Kumbh Mela was.

Elke terrein se feesdatums word vooruit bereken volgens ’n spesiale posisiekombinasie van Bṛhaspati (Jupiter), die Son en die Maan.

Die tyd van die Kumbh Melas word bepaal volgens die Hindoekalender, soos volg:

Die Kumbh Mela by Prayag word gehou sowat drie jaar ná die een by Haridwar. Tussen die een by Prayag en die een by Nashik is ook ’n tydperk van sowat drie jaar. Die feeste by Nashik en Ujjain vind óf in dieselfde jaar óf ’n jaar uitmekaar plaas.

Die belangrikste doel van die fees is die rituele reiniging aan die oewers van die betrokke riviere. Daar is ’n vasgestelde volgorde waarin gebad word: Die Juna-, Niranjani- en Mahanirvani-akharas kry voorrang. Ander bedrywighede sluit in godsdienstige besprekings, sang, die voeding van die heilige mans en vroue en die armes, en byeenkomste waar leerstellings gedebatteer en gestandaardiseer word.

Duisende heilige mans en vroue woon die feeste by. ’n Groot gebeurtenis op die Kumbh Mela is die "Peshwai-optog", die aankoms van akharas (sektes) van sadhu's (heilige mans). Die sadhu's dra saffraankleurige klere en hul liggaam is bedek met heilige as, soos vereis deur antieke tradisies. Sommige van hulle, bekend as "naga sadhu", dra geen klere nie – die reg om "naga", of kaal, te wees word beskou as ’n teken van afsondering van die materiële wêreld.

Darshan, of respekvolle visuele wisselwerking, is ’n belangrike deel van die Kumbh Mela. Mense woon die fees by om beide die godsdienste en wêreldlike aspekte daarvan waar te neem en te ervaar. Die twee belangrike groepe is die sadhu's en die pelgrims. Deur hul voortdurende beoefening van joga lê die sadhu's klem op die verganklikheid van die lewe. Hulle gaan na die Kumbh Mela om hulself beskikbaar te stel aan die Hindoepubliek, wat "darshan" neem en raad oor hul geesteslewe vra. Darshan fokus op die visuele wisselwerking, waar daar ’n interaksie is met ’n godsdienspersoon en die aanbidder "goddelike mag kan indrink". Die Kumbh Mela word in kampe verdeel wat daartoe bydra dat Hindoeaanbidders toegang tot die sadhu's het. Die aanbidders moet egter versigtig wees om nie die heiliges aanstoot te gee nie. Daarom word die besoeke aan die sahdu's versigtig bestuur en aanbidders laat dikwels aandenkings by hul voete.

Ná die uitbreek van cholera in 1892 by Haridwar, het die owerhede volgens "The Imperial Gazetteer of India" die reëlings vinnig verbeter. In 1903 het na raming 400 000 mense die fees bygewoon. Op 14 April 1998 het sowat 10 miljoen mense by Haridwar saamgetrek.

In 2001 het meer as 40 miljoen op die besigste van die 55 dae van die Maha Kumbh Mela by Allahabad versamel, en in 2007 het 70 miljoen mense na raming die 45 dae lange Ardha Kumbh Mela by Prayag bygewoon.

Die geraamde bywonertal vir 2013 se Maha Kumbh Mela in Allahabad was 120 miljoen.





</doc>
<doc id="120478" url="https://af.wikipedia.org/wiki?curid=120478" title="Sarvepalli Radhakrishnan">
Sarvepalli Radhakrishnan

Dr. Sarvepalli Radhakrishnan (1888–1975) was 'n Indiese filosoof. Hy was bekend vir sy werk op vergelykende godsdiens en vergelykende Westerse en Oosterse filosofie. Hy was ook 'n onderwyser in Indië en later was hy 'n dosent aan die Universiteit van Oxford in die Verenigde Koninkryk. Daarbenewens was hy ook 'n staatsman en het as die tweede President van Indië gedien.

Radhakrishnan se verjaarsdag, 5 September, is ter herdenking van hom as Onderwysersdag in Indië erken.

Radhakrishnan het kritiek gelewer op die westerse wyse van onderrig. Die basis van sy kritiek was dat die teologie die westerse filosofie gedomineer het en die gevolg daarvan was die beperking van vryheid van uitdrukking.

Hy het boeke geskryf oor die Indiese filosofie, en daarin het hy probeer om die aandag van westerse filosowe te kry. In sy boek, "The Idealist View of Life", vergelyk hy die verskillende metodes van die denkproses met spesiale beklemtoning op die simplisties-rasionele metode van denk.



</doc>
<doc id="120479" url="https://af.wikipedia.org/wiki?curid=120479" title="Petra">
Petra

Petra (Arabies: البتراء, "Al-Batrāʾ"; Antieke Grieks: Πέτρα), onder die Nabateërs bekend as Raqmu, is 'n ruïnestad in suidwestelike Jordanië en was in antieke tye die hoofstad van die Nabatese ryk asook 'n belangrike kruispunt in die Midde-Ooste. Die stad is bekend vir sy graftempels wat uit die rotse gebeitel is. Petra is in 1985 deur Unesco as wêrelderfenisgebied gelys en word as een van die sewe nuwe wonders van die wêreld beskou. Die stad is Jordanië se bekendste en mees besoekte toeristebestemming. Petra word weens sy rooi rotse "a rose-red city half as old as time" ("'n rooi roosstad half so oud soos tyd") genoem.
Petra is halfpad tussen die Dooie See in die noorde en die Golf van Akaba in die suide, oos van die grens tot Israel op 'n plato, geleë. Sy ligging is as strategies gunstig beskou omdat hier verskeie belangrike handelsroetes ontmoet het, maar die stad ook net deur nou nisse tussen die rotse bereik kon word. Die stad is met water voorsien, wat uit omliggende reservoirs met akwadukte na die stad gelei is. Petra se argitektuur toon 'n Grieks-Romeinse invloed wat met die plaaslike Nabatese stil vermeng is.

Petra is in die 5de eeu v.C. gestig en ná die stad word onder andere deur Strabo, Plinius die ouere en Flavius Josephus verwys. Tussen die 3de eeu v.C. en die 1ste eeu n.C. het Petra sy bloeitydperk beleef. Nadat die gebied deur die Arabiere in 663 verower is, het die laaste inwoners die stad verlaat. Petra was tot in 1812 vir die Westerse wêreld nie bekend nie, toe dit deur die Switserse ontdekkingsreisiger Johann Ludwig Burckhardt herontdek is.




</doc>
<doc id="120480" url="https://af.wikipedia.org/wiki?curid=120480" title="Veer (voël)">
Veer (voël)

Vere vorm die bedekking van 'n voël se vel. 

In Latyn word 'n veer "penna" (mv. "pennae") genoem en omdat vere vroeër as skryfinstrument gebruik is, praat mens steeds van 'n "pen". 'n Ander woord vir veer is "pluim" wat van Latyn "pluma" kom. Die tak van die wetenskap wat hom op vere rig, word "plumologie" genoem. 

Vandag is vere net kenmerkend by voëls, maar daar is fossiele van dinosourusse wat reeds vere vertoon. Vere beskerm diere teen koue en water. Dit is dalk die vere se oorspronklike funksie, maar hulle het dikwels kleure wat die dier teen vyande beskerm of tot kommunikasie bydra. Anwysings dat gekleurde vere reeds taamlik oud is, is gevind in die fossiele van Anchiornis. Die belangrikste funksie is nogtans dat dit aan 'n voël sy vliegvermoë verskaf. Archeopterix is die bekendste fossiel wat hierdie funksie vertoon.

Vere bestaan uit keratien en is leweloos in hul volwasse toestand. Hulle is ook uiters ligte bousels, hoewel 'n voël se verepak ongeveer tweemaal so swaar is as sy skelet.

Daar is party verskillende soorte vere, maar daar kan twee hoofkategorië onderskei word wat in hul opbou verskil:

Die dekvere of kontoervere ("Pennae conturae") kan verder onderskei word:

Dons (die eintlike "pluime") vorm die onderkleed. Daar is van die voëls waar dit nie aangetref word nie, soos die volstuise.

Die vere van kuikentjies is nogtans aangepaste dekvere en nie regte donsvere nie.

Naas die twee grondvorme bestaan nog party besondere vere:

Dekevere bestaan uit 'n lang en stewige kiel ("Scapus") asook 'n vlag wat uit 'n smalle voorvlag en 'n brede agtervlag bestaan ("Vexillum exterior" en "interior"). Die kiel bestaan uit 'n veerskag ("Rhachis") en 'n pen ("Calamus"). Die pen het twee openings: 'n bo- en 'n ondernawel ("Umbilicus superior" en "inferior") 

Donsvere het 'n eenvoudiger opbou. Die skag is kort en die sytakke van die veer is nie met hakies aan ander sytakke geheg nie. Daardeur ontstaan geen voor- en agtervlag nie en het die donsveer 'n vorm soos 'n borsel.

Party voëlfamilies het naakte kuikentjies wat uit die eier kruip, soos die visvangers, die spegte of die koekoeke. Ander voëls se kuikens is met dons bedek, maar dit is nogtans eintlik 'n vorm van dekvere. Later groei uit dieselfde papille die regte dekvere en druk die ou donsveertjie uit. Die eerste dekvere het dikwels nie dieselfde kleure as die volwasse voël s'n nie. Meeue en visarende verveer meer as een keer voordat hulle volwasse vere kry. 


</doc>
<doc id="120481" url="https://af.wikipedia.org/wiki?curid=120481" title="Lys van die grootste vreedsame byeenkomste in die geskiedenis">
Lys van die grootste vreedsame byeenkomste in die geskiedenis

Hier volg ’n lys van die grootste vreedsame byeenkomste van mense in die geskiedenis op een plek vir ’n enkele gebeurtenis.



</doc>
<doc id="120482" url="https://af.wikipedia.org/wiki?curid=120482" title="Shipra">
Shipra

Die Shipra, ook bekend as die Kshipra, is ’n rivier in Sentraal-Indië. Dit ontstaan in die noorde van die Dhar-distrik, vloei noord oor die Malwa-plato en sluit in die Mandsaoer-distrik by die Chambalrivier aan. Dit is een van die heilige riviere in Hindoeïsme. Die heilige stad Ujjain is aan sy oosteroewer geleë. Die godsdiensfees Kumbh Mela word elke 12 jaar op die stad se ghats (trappe) gehou. Daar is honderde Hindoetempels aan die rivier se oewers.

Shipra is ’n standhoudende rivier. Vroeër was daar baie water, maar deesdae hou die rivier vir ’n paar maande op met vloei ná die moeson.

Die naam "shipra" word in dié verband gebruik as ’n simbool van "reinheid" (van siel, liggaam, emosies, ens.) of "kuisheid".

Volgens legende het Sjiwa vir aalmoese gaan bedel met die kopbeen van Brahma as geldbakkie. Hy het nêrens in die drie wêrelde enige aalmoese gekry nie. Eindelik het hy na Vaikunth, Wisjnoe se woning, gegaan en by laasgenoemde aalmoese gevra. Wisjnoe het vir Sjiwa sy indeksvinger gewys, en dié het woedend geraak. Hy het sy drietand uitgehaal en Wisjnoe se vingers afgesny. Die vingers het erg begin bloei en die bloed het in Brahma se skedel begin versamel en kort daarna oor die kante gevloei. Dit het ’n stroom geword en eindelik ’n rivier: die Shipra.

Volgens die Puranas, die antieke Hindoegeskrifte, kon die Shipra ook sy oorsprong gehad het in die hart van Waraha, Wisjnoe se inkarnasie as ’n beer.

Ook op die oewers van die Shipra is die heilige Sandipani se kluisenaarshut waar die blou god, Krisjna, Wisjnoe se agtste inkarnasie, studeer het.



</doc>
<doc id="120483" url="https://af.wikipedia.org/wiki?curid=120483" title="Ghat">
Ghat

Die term ghat word in groot dele van die noorde van Suid-Asië gebruik en verwys na ’n reeks trappe wat aflei na die water, veral ’n heilige rivier. In Bengaalssprekende lande kan dit lei na iets so klein soos ’n dammetjie of so groot soos ’n belangrike rivier.

Ghats kom veral voor in stede aan heilige riviere soos Benares en Haridwar waar trappe aflei na die Gangesrivier. Dit word ook vir bergreekse soos die Wes- en Oos-Ghats gebruik. In tale soos Marathi, Hindi, Gujarati en Kannada word die term "ghat" ook gebruik vir ’n moeilike bergpas. Een so ’n pas is die Bhor-ghat, wat die dorpe Khopoli en Khandala noord van Mumbai verbind.

Die woord "ghat" word verduidelik deur verskeie Drawidiese stamwoorde soos "katta" en "gattu" (Telugu; dam, oewer), "kattu" (Tamil; dam, rif, kant van ’n berg, verhoogde pad of brug) en "gatta" (Kannada; bergreeks). Dié etimologie is deur Thomas Burrow voorgestel en deur Manfred Mayrhofer en Asko Parpola onderskryf.

Die talle belangrike ghats aan die Ganges is gewoonlik bekend as die "Benares-ghats" of die "ghats van die Ganges". In die Wes-Indiese deelstaat Madhya Pradesh is daar ook belangrike ghats aan die Narmadarivier. Sulke ghats word gebruik vir óf alledaagse doeleindes soos om te was óf godsdiensdoeleindes soos rituele reiniging. Mense wat op die trappe woon, word ook ghats genoem.

Die woord word ook buite die Indiese subkontinent gebruik waar daar Indiese gemeenskappe is. So word "ghaut" in George Town, Penang, Maleisië, gebruik vir die verlengings van strate wat voorheen in ghats geëindig het voor die aanwinning van die kaaigebied.

Ghats vir die verassing, of "shmashana", van lyke word ook langs water aangetref; die as word deur die riviere weggespoel. Van die belangrikstes is die Nigambodh- en die Raj-ghat in Delhi aan die Yamuna (laasgenoemde is waar Mohandas Gandhi en talle politieke leiers ná hom veras is) en die Manikarnika-ghat in Benares aan die Ganges.



</doc>
<doc id="120484" url="https://af.wikipedia.org/wiki?curid=120484" title="Michelle Breedt">
Michelle Breedt

Michelle Breedt is ’n Suid-Afrikaanse mezzosopraan. Sy is aan die Universiteit Stellenbosch opgelei en begin haar loopbaan by die opera-afdeling van die destydse Kaaplandse Raad vir die Uitvoerende Kunste (Kruik). In 1990 verhuis sy na Duitsland en word 'n lid van die Keulen-opera, en toe die Staatsteater in Brunswyk. Sy het haar daar in minder bekende belcanto-mezzosopraan-rolle gevestig, soos dié van Diana/Giove in "La Calisto" van Francesco Cavalli, en Anna in "Die sieben Todsünden" (Die sewe doodsondes) van Kurt Weill.

Breedt is ’n voorste vertolker van rolle geskep deur die Franse Romantiese komponis Hector Berlioz. As vryskutsolis tree sy in operahuise reg oor die wêreld op. ’n Optrede wat haar groot erkenning besorg het, is haar vertolking van Lisa in die wêreldpremière van Mieczysław Weinberg se "The Passenger" in 2010 in Bregenz, Oostenryk. Sy is met 'n Eberhard Waechter-medalje vir haar uitstaande optredes in die Weense Staatsopera bekroon. Sy het ook die "German Critic's Award" ontvang vir haar CD-opnames van operas deur Korngold en Dvorak.

Breedt is 'n professor in musiek aan die Musiekskool van die Universiteit München, asook 'n besoekende hoogleraar in Sang aan die Konservatorium vir Musiek aan die Universiteit Stellenbosch.



</doc>
<doc id="120487" url="https://af.wikipedia.org/wiki?curid=120487" title="Landwinning">
Landwinning

Landwinning, of aanwinning, is die skep van nuwe landoppervlak deur die drooglegging van byvoorbeeld die see of riviere, die uitroeiing van bome, ens. 

Omdat landwinning relatief duur is, word dit gewoonlik net in gebiede gedoen waar ’n ernstige tekort aan ruimte bestaan. Nederland is byvoorbeeld bekend vir sy lang tradisie van landwinning (die Beemster, Haarlemmermeer, Maasvlakte en IJburg). In België is land uit die Noordsee aangewin vir die seehawe van Brugge.

Ook dig bewoonde staatjies soos Monaco, Singapoer, Hongkong en Macau het ’n groot deel van hul grond so verkry. Stede soos Kaapstad, New York en Tokio het ook groot stukke nuwe grond geskep.



</doc>
<doc id="120490" url="https://af.wikipedia.org/wiki?curid=120490" title="Rooinerfie">
Rooinerfie

'n Rooinerfie (of "Red-veined Dropwing" soos dit in Engels bekend staan), is 'n naaldekoker, "Trithemis arteriosa", en behoort tot die familie van "Libellulidae".

Liggaamslengte: 32–36 mm. Agtervlerklengte: 26–27.5 mm.
Die mannetjies is rooi met bloedrooi oë. Die voorrste gedeelte van die toraks is rooi met swart strepe aan die kante; die mannetjies het soms 'n pers gedeelte bo-op die toraks. Die vlerke het helderrooi are en ligte oranje spatsels aan die basisse van al vlerke. Die skraal agterlyf is helderrooi en die swart wigvorms langs die punt van die agterlyf is een van die duidelikste kenmerke. Die wyfies het soortgelyke kenmerke as die mannetjies, maar is geel tot geelbruin, nie rooi nie.

Die Rooinerfie is een van die mees wydverspreide en algemene naaldekokers in Afrika, die suide van Europa en die Arabiese Skiereiland. Die verspreidingsgebied strek tot by Turkye, Crete in Griekeland en Iran.

Dit kom by varswater damme en mere voor, asook by permanente poele in droeë rivierbeddings, langs besproeiing kanale, en naby groot riviere.


</doc>
<doc id="120491" url="https://af.wikipedia.org/wiki?curid=120491" title="Asura">
Asura

Asuras (Sanskrit: असुर) is mitologiese goddelike wesens in Indiese geskrifte wat om mag meeding met die meer welwillende devas (ook bekend as "suras"). Asuras word in dié geskrifte beskryf as magtige halfgode of demone met goeie of slegte eienskappe. Die goeie asuras word "adityas" genoem en deur Varuna gelei, terwyl die bose asuras "danava" genoem en deur Vritra gelei word. 

In die vroegste Vediese geskrifte word Agni, Indra en ander gode ook "asuras" genoem, in die sin van "meesters" van hul onderskeie domeine, kennis en vermoëns. In latere tekste word die welwillende gode "devas" genoem, terwyl die asuras met hulle meeding en beskou word as "vyande van die gode", of demone.

Asuras is deel van die Indiese mitologie, saam met devas, yakshas (natuurgeeste) en rakshasas (spoke, monsters), en kom voor in een van baie kosmologiese teorieë in Hindoeïsme.


</doc>
<doc id="120492" url="https://af.wikipedia.org/wiki?curid=120492" title="Sadhu">
Sadhu

’n Sadhu (Sanskrit: साधु "sādhu") is in Hindoeïsme ’n godsdienstige askeet of heilige persoon, iemand wat ’n pad van spirituele dissipline volg. Hoewel die meeste sadhu's jogi's is, is nie alle jogi's sadhu's nie. Die sadhu is slegs daaraan toegewy om moksja (bevryding) te behaal; dit is die vierde en finale lewenstadium wat verkry word deur meditasie en oorpeinsing van brahman. Sadhu's dra dikwels saffraankleurige klere, wat hul afswering van wêreldse dinge simboliseer. Vroue kan ook dié lewe lei; die vroulike vorm is "sādhvī".

Die Sanskrit terme "sādhu" ("goeie man") en "sādhvī" ("goeie vrou") verwys na mense wat gekies het om hul lewe buite of aan die rand van die gemeenskap te lei en op hul eie spirituele praktyke te fokus.

Die woorde kom van die stam *sādh, wat beteken "jou doel bereik" of "mag bereik oor". Dieselfde stam word gebruik in die woord sādhanā, wat "spirituele beoefening" beteken. Sadhu beteken dus letterlik iemand wat ’n sadhana volg of ’n pad van spirituele disspline beoefen.

Daar is vandag 4 tot 5 miljoen sadhu's in Indië en hulle word wyd gerespekteer vir hul heiligheid. Daar word ook geglo hul asketiese praktyke is voordelig vir hul karma en dié van die gemeenskap in sy geheel. Hulle kry dus skenkings van baie mense. Die gevoel teenoor hulle is egter nie oral positief nie. Hulle word dikwels met ’n sekere mate van wantroue bejeën, veral in die stede. 

Daar is kaal ("digambara") sadhu's wat hul hare in dik rastalokke ("jata") dra. Die aghori beweer soms hulle kan met spoke praat en woon in begraafplase as deel van hul heilige pad. Volgens die Indiese kultuur is daar ’n oneindige hoeveelheid paaie na God; die sadhu's, en die verskeidenheid tradisies wat hulle voortsit, het dus ’n plek in die geheel.

’n Gewilde kenmerk van die sadhu's se rituele sluit die gebruik van dagga ("charas") in as ’n soort sakrament in lyn met hul aanbidding van Sjiwa, wat glo ’n affiniteit vir die plant se blare gehad het. Die plant word algemeen gebruik tydens die viering van Maha Shivaratri, ’n jaarlikse fees ter ere van Sjiwa.

Sadhu's het ’n groot verskeidenheid godsdienspraktyke. Sommige is streng askete, terwyl ander fokus op bid, sing of mediteer. Daar is twee hoofgroepe: Shaiviste, askete wat Sjiwa aanbid, en Vaishnaviste, wat Wisjnoe en/of sy inkarnasies (onder andere Rama en Krisjna) aanbid. Dan is daar ook Shaktiste, wat Sjakti aanbid. Binne hierdie groepe is daar talle sektes en subsektes, wat verskillende filosofiese skole en tradisies (dikwels "sampradaya" genoem) verteenwoordig.

Die Dashanami Sampradaya ("Tradisie van 10 Name") is Smartiste; sadhu's in dié sekte neem met hul inlywing een van die 10 name aan. Die sekte is na bewering gestig deur die filosoof en askeet Adi Shankara, wat vermoedelik in die 8ste eeu gelewe het, hoewel die volle geskiedenis van die sekte nie bekend is nie. Onder hulle is die "naga", naakte sadhu's wat bekend is daarvoor dat hulle wapens soos drietandvurke, swaarde, kieries en spiese dra. Hulle was betrokke by ’n paar militêre verdedigingsveldtogte. Tans is hulle niegewelddadig en sekere seksies neem aan stoei en gevegskuns deel. Hul blyplekke word steeds "chhaavni" ("gewapende kampe") genoem en hulle hou steeds soms kamma-tweegevegte.

Hoewel sadhu's hul tradisionele kastes agterlaat wanneer hulle ingelyf word, speel die kaste-agtergrond steeds ’n rol in die sektes waarin hulle opgeneem word. Sekere asketiese groepe, soos die Dandi's binne die Dashnami Sampradaya, bestaan byvoorbeeld slegs uit mans van brahmaanse geboorte.

In baie sektes is daar ook vroulike sadhvi's, van wie baie weduwees is en in afgesonderde asketiese kampongs woon. Sadhvi's word soms beskou as ’n manifestasie of vorm van ’n godin, of devi, en word soms as sulks geëer. ’n Paar charismatiese sadhvi's het bekend geword as godsdiensonderwysers in die hedendaagse Indië, soos Anandamayi Ma, Sarada Devi, Mata Amritanandamayi en Karunamayi.

Die proses en rituele om ’n sadhu te word, verskil van sekte tot sekte; in feitlik almal word hy deur ’n ghoeroe ingelyf wat aan hom ’n nuwe naam gee, sowel as ’n mantra (’n heilige frase of klank). Dit is gewoonlik net aan die sadhu en die ghoeroe bekend en kan deur die ingelyfde herhaal word terwyl hy mediteer.

Miljoene volg die pad om ’n sadhu te word. Dit is die vierde fase in ’n Hindoe se lewe, ná studie en om ’n pa en pelgrim te word, maar vir die meeste is dit nie ’n praktiese opsie om dié laaste lewenstadium te bereik nie. Om ’n sadhu te word vereis "vairagya", ’n begeerte om iets te bereik deur die wêreld (jou familie, gemeenskap en aardse bande) agter te laat.

Iemand wat ’n sadhu wil word, moet eers ’n ghoeroe besoek. Daar moet hy dienste lewer. Die ghoeroe besluit of iemand geskik is deur hom waar te neem. As ’n persoon geskik is, volg sadhu-lesse en eers daarna kan hy ’n sadhu word. Daar is verskillende tradisies, maar alle sadhu's het ’n gemeenskaplike doel: om moksja te behaal.

Die lewe van ’n sadhu is moeilik. Hulle word beskou as dood vir hulself en vir die land. Daar kan van hulle verwag word om hul eie begrafnis by te woon en jare lank klein takies vir ’n ghoeroe te verrig voordat hulle die nodige ondervinding het om die ghoeroe se leierskap te verlaat.

Die agterlaat van wêreldse dinge word gewoonlik beskryf as die vierde stadium van die lewenspad en die lede van sekere sektes – veral dié met ’n brahmaanse agtergrond – het gewoonlik in ’n gewone huishouding gewoon en kinders grootgemaak voordat hulle ’n sadhu geword het. Baie sektes vereis agter dat mans vroeg al die stap van wêreldversaking neem, dikwels in hul laat tienerjare of vroeë twintigs.

Die ruwe lewe wat sadhu's lei, sit baie mense af van dié pad. Praktyke soos die verpligte bad elke oggend in die koue berge is ver verwyder van die luukses van die gewone lewe. Ná die bad kom sadhu's om die "dhuni", of heilige vuur, byeen vir gebede en meditasie. Van hulle deel ook kure aan die plaaslike gemeenskap uit, verwyder bose oë of spreek ’n seën oor ’n huwelik uit. 

Kumbh Mela, ’n massabyeenkoms van onder andere sadhu's uit alle dele van Indië, vind omtrent elke drie jaar plaas op een van vier plekke aan die land se heilige riviere, insluitende die Ganges. In 2007 is dit in Nashik gehou, in 2010 in Haridwar en in 2013 in Allahabad. Laasgenoemde was die grootste vreedsame samekoms nog in die geskiedenis van die mensdom. Op dié feeste is die sadhu's met hul asbesmeerde lywe die "grootste trekpleisters"; baie spring douvoordag kaal in die ysige waters vir ’n reinigingsbad.

Die lewens van sadhu's in die moderne Indië wissel geweldig. Van hulle woon in kluistenaarshutte en tempels in die middel van stedelike gebiede, ander aan die rand van dorpies of in grotte in verafgeleë berge. Van hulle trek rond van dorp tot dorp of van heilige plek tot heilige plek. Sommige ghoeroes woon saam met een of twee dissipels; sommige askete woon alleen, ander in groot kommunes. 

Die strengheid van hedendaagse sadhu's se spirituele praktyke wissel ook grootliks. Benewens die min wat tot die mees dramatiese uiterstes gaan – soos om jare lank op een been te staan of ’n dekade lank nie ’n woord te sê nie – beoefen die meeste sadhu's die een of ander vorm van godsdienspraktyk: aanbidding, joga, vas, ens. Vir baie het die verbruik van sekere vorme van dagga ’n godsdienstige betekenis.

Sadhu's speel ’n unieke en belangrike rol in die Hindoe-gemeenskap, veral op klein dorpies wat nog aan tradisies vasklou. Benewens godsdienstige instruksies en seëninge vir die publiek, word sadhu's dikwels ingeroep om geskille tussen individue of konflik in families op te los. Hulle is lewende verpersoonlikings van die goddelike, van dit waaroor die menslike lewe in die Hindoe-siening waarlik gaan: godsdienstige illuminasie en die bevryding van die siklus van geboorte en die dood.

Hoewel sommige asketiese sektes eiendom besit wat ’n inkomste verseker, maak die meeste staat op skenkings van die publiek. Armoede en honger is ’n alledaagse werklikheid vir talle sadhu's.



</doc>
<doc id="120496" url="https://af.wikipedia.org/wiki?curid=120496" title="2008 Australiese Grand Prix">
2008 Australiese Grand Prix

Die 2008 Formule Een Australiese Grand Prix is op 16 Maart 2008 in Melbourne, Australië, gehou. Dit was die eerste wedren van die kampioenskapseisoen en is deur Lewis Hamilton in sy McLaren-Mercedes gewen.


</doc>
<doc id="120497" url="https://af.wikipedia.org/wiki?curid=120497" title="2009 Australiese Grand Prix">
2009 Australiese Grand Prix

Die 2009 Formule Een Australiese Grand Prix is op 29 Maart 2009 in Melbourne, Australië, gehou. Dit was die eerste wedren van die kampioenskapseisoen en is deur Jenson Button in sy Brawn-Mercedes gewen.


</doc>
<doc id="120498" url="https://af.wikipedia.org/wiki?curid=120498" title="Egon Eiermann">
Egon Eiermann

Egon Eiermann (* 29 September 1904 in Neuendorf, tans 'n stadsdeel van Potsdam-Babelsberg; † 19 Julie 1970 in Baden-Baden; volledige naam: Egon Fritz Wilhelm Eiermann) was 'n Duitse argitek, meubelontwerper en universiteitsdosent. Hy word as een van die belangrikste verteenwoordigers van naoorlogse modernistiese argitektuur in Duitsland beskou. Eiermann het vanaf 1947 tot sy afsterwe in 1970 'n leerstoel in argitektuur op professorale vlak aan die "Technische Hochschule Karlsruhe" beklee.


</doc>
<doc id="120500" url="https://af.wikipedia.org/wiki?curid=120500" title="Limavady">
Limavady

Limavady ([lɪməˈvædi]; afgelei van die Iers-Gaeliese benaming Léim a' Mhadaidh "Sprong van die Hond") is 'n markdorp in die Noord-Ierse graafskap Londonderry. Die dorp, wat volgens die Britse sensus van 2001 'n bevolking van 12 043 huisves, is aan die voet van die Binevenagh-bergpiek, 17 myl (27 km) oos van Derry, 14 myl (23 km) suidoos van Coleraine en 105 km noordwes van Belfast in die administratiewe distrik Causeway Coast and Glens geleë. 

Limavady is oorspronklik in die vroeë 17de eeu gedurende die Kolonisasie van Ulster gestig. Ondanks die vestiging van 'n linnebedryf kon die dorp in die 19de eeu nie voordeel trek uit die grootskaalse uitbreiding van dié bedryf in die noorde van Ierland nie en het sodoende nog tot in die laat 20ste eeu 'n relatief klein markdorp gebly. Eers vanaf die 1970's het die vestiging van moderne nywerhede en Limavady se aantreklikheid as residensiële sentrum bygedra tot snelle bevolkingsgroei. In die drie dekades tussen 1971 en 2001 het die inwonertal byna verdubbel. Al is Derry, Coleraine en - in 'n mindere mate - Ballymena strawwe mededingers wat kleinhandelgeriewe betref, dien Limavady steeds as 'n belangrike verskaffer van dienste vir die Roe-vallei.


</doc>
<doc id="120501" url="https://af.wikipedia.org/wiki?curid=120501" title="MAK - Oostenrykse Museum vir Toegepaste en Eietydse Kuns">
MAK - Oostenrykse Museum vir Toegepaste en Eietydse Kuns

Die MAK – Oostenrykse Museum vir Toegepaste en Eietydse Kuns, wat in die historiese "Haus am Ring" in Wene gehuisves word, is een van die belangrikste musea van sy soort wêreldwyd. Die museum, wat oorspronklik in 1863 as Keiserlike en koninklike Oostenrykse Museum vir Kuns en Nywerheid ("k. k. Österreichisches Museum für Kunst und Industrie") gestig is om 'n monsterversameling te vertoon, beskik tans oor 'n unieke versameling kunswerke wat die buitengewone verbinding tussen toegepaste kuns, ontwerp, argitektuur en eietydse kuns verduidelik.

Met die ombou van die MAK in 1986 is nuwe strategieë ontwikkel om die omvangryke versamelings aan die publiek te vertoon. Sentraal staan die idee om die kunserfenis tesame met eietydse bydraes van kunstenaars soos Barbara Bloom, eichinger oder knechtl, Günther Förg, Gangart, Franz Graf, Jenny Holzer, Donald Judd, Peter Noever, Manfred Wakolbinger en Heimo Zobernig te rangskik. Vertoonsale is in 'n chronologiese volgorde ingerig, met die doelwit om eerder buitengewone kunswerke as hele reekse daarvan te vertoon en dele daarvan gereeld te roteer.


</doc>
<doc id="120504" url="https://af.wikipedia.org/wiki?curid=120504" title="Bren">
Bren

'n Bren is ’n ligte masjiengeweer (LMG). Die naam is afgelei van die wapenvaardiger by Brno in die voormalige Tsjeggo-Slowakye, waar dit ontwikkel is, en die Engelse fabriek in Enfield, waar dit onder lisensie vervaardig is. Die Britse weermag en Statebondlande het die geweer tydens die Tweede Wêreldoorlog gebruik. Dit is ook in ander oorloë ingespan, soos die Koreaanse Oorlog en die Falklandoorlog in 1982.

Anders as wat mens sou verwag sit die Bren LMG se magasyn (patroonhouer) bokant die geweer. 'n Standaard magasyn kan maksimum 30 patrone van kaliber .303 (7,7 x 56 R) bevat. In die praktyk word die magasyn egter nie met meer as 28 patrone gevul nie. Daar is, vir gebruik op voertuie, ook 'n drommagasyn met 'n kapasiteit van 100 patrone. Die Bren LMG is 633 mm lank en weeg 10,35 kg.


</doc>
<doc id="120509" url="https://af.wikipedia.org/wiki?curid=120509" title="Martin Baltimore">
Martin Baltimore

Die Martin Baltimore was 'n tweemotorige bomwerper wat ontwerp was volgens Britse spesifikasies as 'n opvolger vir die Martin Maryland. Die vliegtuig is gebruik deur die Franse Lugmag, Britse Lugmag, Suid-Afrikaanse Lugmag en Britse Vloot tydens die Tweede Wêreldoorlog. Die eerste prototipe bekend as die "Martin 187" het op 14 Junie 1941 sy nooiensvlug voltooi, veertien maande nadat die Britse Lugmag 'n bestelling vir 400 vliegtuie geplaas het. Die 400 vliegtuie is as volg afgelewer: 50 Mk I's, 100 Mk II's en 250 Mk III's. Die drie modelle het dieselfde motors gehad, vier masjiengewere aan die sye, een wat agtertoe kon vuur en vier in die ventrale posisie. Slegs die dorsaleskiettoring het verskil van die drie modelle; die Mk I en Mk II's het een en twee Vickers K-majiengewere onderskeidelik gehad en die Mk III was toegerus met 'n vier masjiengeweer Boulton Paul-skiettoring.

Nie 'n enkele eenheid van die vliegtuig het in die Amerikaanse Lugmag diens gedoen nie.



</doc>
<doc id="120510" url="https://af.wikipedia.org/wiki?curid=120510" title="Wiener Ringstraße">
Wiener Ringstraße

Die Wiener Ringstraße is 'n elegante kringlaan wat oor 'n lengte van 5,3 km langs die buitekant van die Oostenrykse hoofstad Wene se historiese middestad en sentrale distrik ("Innere Stadt") loop. Dit het teen die middel van die 19de eeu ontstaan toe die Weense stadsmure afgebreek is om plek te maak vir nuwe bouprojekte en is op 1 Mei 1865 deur keiser Frans Josef plegtig ingewy. In die volgende dekades het 'n aantal statige geboue in die neo-Gotiese, neo-Renaissance-, neo-klassieke en neo-Barokstyl ontstaan wat van die laan tans een van die vernaamste besienswaardighede van Wene maak.

Na die eklektiese en historiserende argitektoniese stylpluralisme van die Ringstraße, wat boustyle van vroeëre tydperke hervat en deur Unesco as deel van Wene se wêrelderfenis gelys is, word dikwels verwys as "Ringstraßenstil".

Media


</doc>
<doc id="120512" url="https://af.wikipedia.org/wiki?curid=120512" title="Richard Neutra">
Richard Neutra

Richard Joseph Neutra (Duitse uitspraak: [ˌʁiçaʁt ˈnɔʏ̯tʁaː], Engels: [ˈnɔɪtrə]; * 8 April 1892, † 16 April 1970) was 'n Oostenryks-Amerikaanse argitek wat die grootste deel van sy loopbaan in Suid-Kalifornië werksaam was en bekendheid verwerf het as een van die leidende verteenwoordigers van modernistiese boukuns.


</doc>
<doc id="120518" url="https://af.wikipedia.org/wiki?curid=120518" title="Johan en Marietjie Brewis">
Johan en Marietjie Brewis

Johan en Marietjie Brewis is 'n Suid-Afrikaanse akteursegpaar. Marietjie tree aanvanklik onder haar nooiensvan, Herselman, op. Albei was lid van die Anton Ackermann-toneelgeselskap, en het later vir die eertydse Truk en toe Sukovs gespeel. Hulle dogter, Luana, is 'n senior argivaris by die Nasionale Rolprentargief.

Vir Johan Brewis:


</doc>
<doc id="120521" url="https://af.wikipedia.org/wiki?curid=120521" title="Met moed, durf en bloed">
Met moed, durf en bloed

Met moed, durf en bloed is 'n Afrikaanse rolprent wat op 19 Februarie 1973 uitgereik is. David Millin was die regisseur.

Die rolprent is ’n drama.




</doc>
<doc id="120523" url="https://af.wikipedia.org/wiki?curid=120523" title="Ek sal opstaan">
Ek sal opstaan

Ek sal opstaan is 'n Afrikaanse rolprent wat in 1959 vrygestel is. Die fliek is gebaseer op 'n boek deur Norval Geldenhuys wat deur Euodia Kritzinger tot 'n draaiboek verwerk is. Die regisseur was Kappie Botha.

Die rolprent is ’n drama.




</doc>
<doc id="120526" url="https://af.wikipedia.org/wiki?curid=120526" title="Inma Cuesta">
Inma Cuesta

Inma Cuesta (gebore op 25 Junie 1980) is ’n Spaanse aktrise.



</doc>
<doc id="120527" url="https://af.wikipedia.org/wiki?curid=120527" title="Vaishnavisme">
Vaishnavisme

Vaishnavisme (van Sanskrit वैष्णव Vaiṣṇava, "wat tot Vishnu behoort") is een van die vier groot tradisies in Hindoeïsme; die ander is Shaivisme, Shaktisme en Smartisme. Dit word ook Vishnuïsme of Wisjnoeïsme genoem, en die volgelinge daarvan Vishnuïste of Wisjnoeïste; hulle beskou Vishnu as die oppergod.

Die tradisie is veral bekend vir sy avatarleerstelling, waarin Vishnu in een van baie inkarnasies vereer word. Van hulle is 10 (die "Dashavatara") die gewildstes en belangrikstes: Krishna, Rama, Narayana, Vasudeva, Hari, Vithoba, Kesava, Madhava, Govinda en Jagannath. Die tradisie kan teruggespoor word na die 1ste millennium n.C. as Bhagavatisme, of Krishnaïsme. Latere ontwikkelings onder leiding van die heilige Ramananda het gelei tot ’n Rama-georiënteerde beweging, wat nou die grootste kloostergroep in Asië is. Die Vaishnava-tradisie het baie "sampradayas" (denominasies of subskole) wat wissel van die Middeleeuse Dvaita-skool van Madhvacharya tot die Vishishtadvaita-skool van Ramanuja. Nuwe bewegings is ook in die moderne tyd gestig, soos die Hare Krisjnas van Prabhupada.

Die tradisie is bekend vir die liefdevolle verering van ’n avatar van Vishnu (dikwels Krishna) en het ’n sleutelrol gespeel in die verspreiding van die Bhakti-beweging in die 2de millennium in Suid-Asië. Belangrike geskrifte in Vaishnavisme sluit in die Vedas, Upanishads, Bhagavad Gita, Pancaratra (Agama) en Bhagavata Purana.



</doc>
<doc id="120530" url="https://af.wikipedia.org/wiki?curid=120530" title="Avatar">
Avatar

’n Avatar (Sanskrit: अवतार "avatāra") is ’n begrip in Hindoeïsme wat "neerdaling" beteken; dit verwys na die verskyning of inkarnasie van ’n godheid op aarde. Die term verwys ook in die algemeen na "’n verskyning maak" en word soms vir enige ghoeroe of mens gebruik.

Die woord "avatar" verskyn nie in Vediese geskrifte nie, maar wel as werkwoord in post-Vediese tekste, en ná die 6de eeu veral in die Puranas as selfstandige naamwoord. Volgens die "Rigveda" het Indra die geheimsinnige krag om willekeurig enige vorm aan te neem. Die "Bhagavad Gita" verduidelik die begrip, maar gebruik nie die woord "avatar" nie.

Teologies word die woord meestal verbind met die Hindoegod Vishnu, hoewel die idee ook al op ander gode toegepas is. Verskeie lyste van Vishnu se avatars verskyn in Hindoegeskrifte, onder meer die 10 "Dashavatara" van die "Garuda Purana" en die 22 in die "Bhagavata Purana", hoewel laasgenoemde byvoeg Vishnu se inkarnasies is ontelbaar. Die avatars van Vishnu is belangrik in die teologie van Vaishnavisme. In die godingebaseerde Shaktisme-tradisie word verskillende avatars van Devi soos Tripura Sundari, Durga en Kali algemeen aangetref. Hoewel avatars van ander gode soos Ganesha en Shiva ook in Middeleeuse geskrifte genoem word, gebeur dit net sporadies. Die inkarnasieleerstelling is een van die belangrikste verskille tussen die Vaishnavisme- en Shaivisme-tradisie.

Inkarnasiebegrippe soortgelyk aan avatars word ook aangetref in Boeddhisme, die Christendom en ander gelowe. Die geskrifte van Sikhisme sluit die name van talle Hindoegode in, maar verwerp die idee van die inkarnasie van verlossers; volgens hulle is daar ’n vormlose ewige god in die menslike hart, en is die mens sy eie verlosser.

Die Sanskrit selfstandige naamwoord "avatāra" is afgelei van die Sanskrit stamme *ava ("af, neer") en *tṛī ("oorgaan"). Die woord beteken letterlik "neerdaling" of "’n verskyning maak", en verwys na die verskyning van ’n superwese of godheid in ’n ander vorm. Dit impliseer ook "oorkom", "verwyder", "afbring", "oorgaan". 

Die woord "avatar" verskyn nie in Vediese geskrifte as ’n selfstandige naamwoord nie. Die stam en vorme van die werkwoord, soos "avatarana", verskyn wel in post-Vediese Hindoegeskrifte, maar as ’n daad van neerdaling en nie inkarnasie nie. Die werkwoord beteken ook die "neerlegging van die las van die mens", wat ly onder die magte van die bose.

Die term word meestal aangetref met betrekking tot die Hindoegod Vishnu. Die vroegste geskrifte wat vertel van Vishnu se aanneming van menslike vorme om die goeie te laat seëvier, gebruik ander woorde soos "sambhavāmi", "tanu", "akriti" en "rupa". Die woord "avatar" as selfstandige naamwoord wat na die inkarnasie van gode verwys, kom eers ná die 6de eeu in Middeleeuse geskrifte voor. Daarna word dit al hoe meer in die Puranas vir baie gode gebruik, saam met idees van "ansha-avatar", of gedeeltelike verpersoonlikings.

Die begrip "avatar" word in Hindoeïsme meestal verbind met Vishnu, die bewaarder van goddelike aspekte binne die Hindoe-drie-eenheid, Trimurti of Brahma, Vishnu en Shiva. Vishnu se avatars het neergedaal om die goeie te bemagtig en die bose te beveg, en so dharma te herstel. ’n Paragraaf uit die "Bhagavad Gita" wat dikwels in Engels aangehaal word, beskryf die tipiese rol van ’n avatar van Vishnu:

Vishnu se avatars verskyn in die Hindoemitologie wanneer die kosmos ook al deur ’n krisis bedreig word, gewoonlik omdat die bose sterker geword en die kosmos uit balans gegooi het. Die avatar verskyn dan in ’n materiële vorm om die bose en sy hulpbronne te vernietig en die kosmiese balans tussen die ewige magte van goed en kwaad te herstel.

Sy algemeenste en bekendste avatars in die Vaishnavisme-tradisie is Krishna, Rama, Narayana en Vasudeva. Elk het sy eie eienskappe en legendes, asook kuns wat met hom verbind word. Die lyste van sy avatars verskil; die "Mahabharata" sluit byvoorbeeld Krishna in, terwyl die "Ramayana" Rama insluit.

Die "Bhagavata Purana" beskryf Vishnu se avatars as ontelbaar, hoewel 10 inkarnasies genoem word as sy grootste verpersoonlikings. Die 10 name word in die "Agni Purana", "Garuda Purana" en "Bhagavata Purana" aangetref; die "Pañcaratra" noem 39. 

Die 10 bekendste avatars vir Vishnu word die Dashavatara (Sanskrit vir "10 avatars") genoem. Daar is vyf verskillende lyste in die "Bhagavata Purana", waar die enigste verskil die volgorde is – moontlik met opset om aan te dui dat nie een belangriker as die ander is nie.

Volgens die "Linga Purana" inkarneer Ganesha hom om demone te vernietig en die gode en vroom mense te help. Die twee upapurana – "Ganesha Purana" en "Mudgala Purana" – gee besonderhede oor sy avatars. Albei is sleutelgeskrifte van die Ganapatya-sekte, wat uitsluitlik vir Ganesha aanbid.

Vier avatars word in die "Ganesha Purana" genoem: Mohotkata, Mayureshvara, Gajanana en Dhumraketu. Elk behoort tot ’n ander "yuga" (epog) en het ’n ander rydier en velkleur, maar hulle het een ding in gemeen: om demone dood te maak.

Die "Mudgala Purana" beskryf agt avatars van Ganesha:

Hoewel die Puranas wel soms na avatars van Shiva verwys, word dié leerstelling nie algemeen in Shaivisme aanvaar nie. Die sienings oor inkarnasie is een van die belangrikste verskille tussen Vaishnavisme en Shaivisme, benewens hul verskille oor die rol van ’n huis- teenoor ’n kloosterlewe. Shaivisme is ’n bosintuiglike teologie waarin die mens, met die hulp van sy ghoeroe, sy eie verlosser is.

Die "Linga Purana" lys 28 avatars van Shiva. In die "Shiva Purana" is daar ’n spesifiek Shaivistiese weergawe van ’n tradisionele avatar-mite: Shiva bring Virabhadra, een van sy skrikwekkende vorme, voort om Narasimha, ’n avatar van Vishnu, te kalmeer. Toe dit nie werk nie, verander Shiva in die mens-leeu-voël Sharabha, wat Vishnu se leeu-voël-avatar Narasimha kalmeer, en Shiva gee Vishnu ’n chakra present. 

’n Soortgelyke verhaal word in die laat-Middeleeuse "Sharabha Upanishad" vertel. Die Vaishnava-skool verwerp egter hierdie siening van Narasimha.

Die aap-god Hanuman, wat Rama gehelp het, word ook soms as ’n avatar van Rudra (Shiva) beskou, so ook ’n paar streeksgode soos Khandoba. In die "Dasam Granth" noem ghoeroe Gobind Singh twee avatars van Rudra: Dattatreya en Parasnath.

Daar is ook avatars in Shaktisme, die sekte wat die Godin (Devi) aanbid, maar dit word nie deur almal aanvaar nie. Die "Devi Bhagavata Purana" beskryf die neerdaling van Devi-avatars soos Durga, Kali en Parvati om die bose te straf en die regverdiges te verdedig – dit stem in ’n groot mate ooreen met die "Bhagavata Purana" se beskrywings van die avatars van Vishnu. Nes Vishnu, inkarneer sy metgesel, Lakshmi, haar as Sita en Radha – die metgeselle van sy Rama- en Krishna-avatar. Nilakantha, ’n 18de-eeuse kommentator oor die "Devi Bhagavata Purana", wat die "Devi Gita" insluit, het gemeen die verskeie avatars van die Godin sluit Shakambhari in, en selfs die manlike Krishna en Rama wat gewoonlik as avatars van Vishnu beskou word. 

Sridevi en Bhudevi is twee verskillende vorme van die godin Lakshmi. Dharini, die metgesel van Parashurama; Sita, die metgesel van Rama; en Yashodhara, die metgesel van Boeddha; asook die metgeselle van die vorige inkarnasies van Vishnu word almal as volle inkarnasies van Lakshmi beskou. Baie ander metgeselle word beskou as gedeeltelike inkarnasies van Lakshmi.

In die "Dasam Granth", sekondêre geskrifte deur ghoeroe Gobind Singh, word sewe avatars van Brahma genoem:




</doc>
<doc id="120531" url="https://af.wikipedia.org/wiki?curid=120531" title="Avatar (dubbelsinnig)">
Avatar (dubbelsinnig)

Avatar kan onder meer na die volgende verwys:



</doc>
<doc id="120532" url="https://af.wikipedia.org/wiki?curid=120532" title="John Searle">
John Searle

John Rogers Searle (Denver (Colorado), 31 Julie 1932) is 'n Amerikaanse filosoof en hoogleraar aan die Universiteit van Kalifornië in Berkeley. Hy is veral bekend vir sy bydraes tot die taalfilosofie en die filosofie van die gees, sowel as sy bydrae tot die konsep van "sosiale realiteit". Hy word beskou as een van die toonaangewende taalfilosowe in die twintigste eeu, en word verbind met die stroming van die gewone taal filosofie (ordinary language philosophy).

Searle word gebore in Denver in 1932 en studeer aan die Universiteit van Wisconsin en daarna met 'n Rhodesbeurs aan die Universiteit van Oxford. Hy word hier ingewy in die filosofie van die sogenaamde gewone taal filosofie "ordinary language philosophy", wat sy bloeityd beleef in Oxford in die jare vyftig, en wat hy deur die ontwikkeling van sy taaloptredeteorie 'n belangrike impuls sou gee. In Oxford studeer Searle van 1957 tot 1959 aan die beroemde Christ Church College, waar hy in 1959 ook promoveer.

In 1959 word Searle, nog nie eers dertig jaar oud, tot hoogleraar benoem aan die Universiteit van Kalifornië in Berkeley. Daar sou hy byna vyftig jaar werk aan die filosofiese fakulteit. In Berkeley ondersteun Searle die opkomende studentenprotes en was die eerste, van die vas aangestelde professore, wie die sogenaamde ""Free Speech Movement"" ondersteun. In 1969 publiseer Searle sy taalfilosofiese hoofwerk ""Speech Acts"", wat belangrike impak sou hê in die hele linguistiek. In die daaropvolgende jare fokus hy ook op 'n ander gebied van die filosofie, onder andere in die filosofie van die gees, waar hy homself deur kritiek op die reduksionisme sou onderskei.

Vir sy bydrae op die gebied van die filosofie van die gees ontvang Searle in 2000 die Jean Nicod Prys. In 2004 ontvang hy ook die National Humanities Medal.

Searle hou homself besig met taalfilosofie, denke en bewussyn. Hy gee hier 'n vak oor taal en denke, maar ook één oor sosiale filosofie. In die jare sestig was Searle een van die grondleggers van die taalhandelingteorie, 'n pragmatiese model wat stel dat 'n handeling plaasvind omdat 'n mens iets sê met 'n sekere doel voor oë.

Searle word beskou as een van die toonaangewende taalfilosowe in die twintigste eeu. Kenmerklik aan sy denke is die toeganklikheid en die helderheid van sy argumente. Searle het homself tot die breë publiek gerig, en homself uitgespreek oor 'n veelheid van filosofiese onderwerpe. Sy filosofie is uiteindelik 'n samehangende geheel van doktrines oor taal, gees en die sosiale wêreld. Tot sy belangrikste werke hoort: "Speech Acts. An Essay in the Philosophy of Language" (1969), "Minds, Brains and Programs" (1980), "Intentionality" (1983), "The Construction of Social Reality" (1995) en "Mind, Language and Society" (1998).

In sy boek "Intentionality – An essay in the philosophy of mind" (1983) fokus Searle op die begrip "intensionaliteit". Hieronder verstaan hy onder andere die volgende:

Intentionaliteit kan volgens hom die volgende formele eienskappe: proposisionele inhoud, bevredigingsvoorwaardes, sielkundige krag en pasrigting.

Op die gebied van die filosofie van die gees maak Searle onderskeid tussen sterk en swak kunsmatige intelligensie (KI). By swak KI is daar geen sprake van intensionaliteit nie, by sterk KI is daar wel.

Om dit te illustreer bedink hy die Chinese kamer-argument. Volgens hierdie gedagte-eksperiment kan 'n rekenaar Chinees praat op basis van 'n stel instruksies. Ook as die rekenaar net so goed Chinees kan praat as 'n mens, sal die rekenaar geen intensie hê nie volgens Searle.

Die Chinese kamer is 'n gedagte-eksperiment wat bedink word deur Searle in 1980, in die artikel: "Minds, brains, and programs". Die eksperiment gaan oor die vraag of rekenaars, nou of in die toekoms, sou kon dink soos die mens. Searle beweer dat dit nie die geval is nie. Hiermee probeer hy 'n antwoord te bied op 'n ander gedagte-eksperiment wat die teendeel verdedig, naamlik die Turing-toets van Alan Turing.





</doc>
<doc id="120533" url="https://af.wikipedia.org/wiki?curid=120533" title="Koeplet">
Koeplet

'n Koeplet is metriese verspaar in poësie. 'n Koeplet bestaan gewoonlik uit twee reëls wat rym en dieselfde digmaat het. Koeplette kan geslote of oop wees. By 'n geslote koeplet is daar 'n pouse aan die einde van albei reëls, en by 'n oop koeplet word die betekenis van die eerste reël in die volgende voortgesit.

Die woord "koeplet" kom van die Franse woord wat "twee ysters wat aan mekaar geskarnier is" beteken. Die term is aanvanklik in Sir. P. Sidney se "Arcadia "in 1590 gebruik om opeenvolgende versreëls te beskryf: "In singing some short coplets, whereto the one halfe beginning, the other halfe should answere." (Sommige kort koeplette, waarvan die een helfte die begin, en die tweede helfte die antwoord is."

Alhoewel koeplette tradisioneel rym, is dit nie altyd die geval nie. Koeplette in jambiese pentameter word "heroïese koeplette" genoem. John Dryden (16–17e eeu) en Alexander Pope (18e eeu) was albei bekend vir hulle gebruik van heroïese koeplette. Die Poëtiese epigram word ook in koepletvorm geskryf. Koeplette kan ook as deel van meer komplekse rymskemas, byvoorbeeld sonnette, verskyn.

Rymende koeplette is die eenvoudigste rymskemas in poësie. Die feit dat die rymwoorde so vinnig opmekaar volg, vestig aandag daarop. Goeie rymende koeplette is geneig om te "ontplof" aangesien die ritme sowel as die idee binne twee reëls tot 'n vinnige einde kom. Hier is 'n paar voorbeelde van rymende koeplette waar die betekenis sowel as die klank "rym":

Aan die ander kant kan die voorspelbare rymskema maak dat rymende koeplette kunsmatig en ploeterig voel. Pope het die volgende parodie oor die voorspelbare rymskemas van sy tyd geskryf:

Rymende koeplette is dikwels in Vroeë Moderne Engelse poësie, soos in Chaucer se "The Canterbury Tales", gebruik. Hierdie literêre werk is amper in sy geheel in rymende koeplette geskryf. Ook William Shakespeare het rymende koeplette dikwels aan die einde van gedigte gebruik om 'n tema te beklemtoon. Kyk byvoorbeeld na Sonnet 18, een van Shakespeare se bekendste sonnette (die rymende koeplet is in skuinsdruk aangedui):

Chinese koeplette of "kontrapuntale koeplette" kan wêreldwyd aan deure in Chinese gemeenskappe gesien word. Koeplette wat as deel van die Chinese Nuwejaarsfees op die eerste oggend van die nuwe jaar ten toon gestel word, word "chunlian" genoem. Dit word gewoonlik 'n paar dae voor die tyd by 'n mark gekoop en op deurkosyne geplak. Die teks van die koeplette is dikwels tradisioneel en bevat wense vir welvaart. Ander chunlian weerspieël meer onlangse sake. CCTV se Nuwejaarsgala maak gebruik van koeplette wat aktuele politieke temas in die Chinese vasteland weerspieël.

Sommige Chinese koeplette bestaan uit twee reëls van vier karakters elk. Koeplette word van bo na onder gelees, beginnende aan die regterkant.

J.V.Cunningham, die Amerikaanse digter, was bekend vir baie distigons wat hy in die verskeie vorms van epigramme in sy poesie ingesluit. Een so 'n voorbeeld is:-

Deep summer, and time passes.Sorrow wastes

To a new sorrow.While Time heals time hastes 



</doc>
<doc id="120536" url="https://af.wikipedia.org/wiki?curid=120536" title="Terence Bridgett">
Terence Bridgett

Terence Bridgett is 'n Suid-Afrikaanse akteur en skrywer wat in Afrikaans en Engels werk. Van die Afrikaanse produksies waarin hy verskyn het, is: Pieter Jacobs se "Plofstof", Wikus du Toit se "Sing!" (onder regie van Alby Michaels), Paul Slabolepszy se "Konsternasie oppie stasie" en Elsa Joubert se "Poppie" (onder regie van Sandra Kotzé). Hy het ook in talle Afrikaanse flieks en TV-reekse gespeel. In 2011 is hy met 'n ATKV-veertjie as beste akteur in ’n sepie vir sy spel in 7de Laan bekroon.

Bridgett is op 11 April 1975 in Kaapstad gebore, 'n laatlammetjie en enigste seun van vyf kinders. 
Hy begin sy skoolloopbaan by die Drakensberg-seunskool en matrikuleer van SACS. Daarna studeer hy aan die Universiteit van Kaapstad se dramaskool waar hy 'n BA in Spraak en Drama verwerf.

Seleksie van die flieks waarin hy verskyn het:

Seleksie van TV-programme:


</doc>
<doc id="120537" url="https://af.wikipedia.org/wiki?curid=120537" title="Seagate Technology">
Seagate Technology

Seagate Technology PLC (meestal kort Seagate genoem) is 'n Amerikaanse vervaardiger van hardeskywe. Die onderneming, wat oorspronklik in 1978 as "Shugart Technology" geïnkorporeer is, is sedert 2010 amptelik in Dublin, Republiek van Ierland gesetel, terwyl sy operasionele hoofkwartier in Cupertino in die Amerikaanse deelstaat Kalifornië is.

Seagate het in 1980 die eerste 5,25 duim-hardeskyf ontwikkel - die ST-506 met 'n stoorvermoë van 5 megagrepe - en was vervolgens gedurende die 1980's een van die belangrikste verskaffers van hardeskywe op die mikrorekenaarmark, veral ná die vrystelling van die IBM XT in 1983. Tans word die internasionale hardeskyfmark deur Seagate en sy strafste mededinger, Western Digital, oorheers. Albei maatskappye het hul groei aan die oorname van kleiner mededingers te danke. So het Seagate in 1989 Control Data Corporation se Imprimis-afdeling oorgeneem wat hardeskywe vir CDC vervaardig het. Ook in die volgende jare het Seagate voortgegaan om die hardeskyfbelange van ander ondernemings oor te neem, waaronder dié van Conner Peripherals in 1996, Maxtor in 2006 en Samsung se hardeskyf-afdeling in 2011.


</doc>
<doc id="120538" url="https://af.wikipedia.org/wiki?curid=120538" title="2008 Maleisiese Grand Prix">
2008 Maleisiese Grand Prix

Die 2008 Formule Een Maleisiese Grand Prix is op 23 Maart 2008 op die Sepang Internasionale Renbaan in Sepang, Maleisië, gehou. Dit was die tiende wedren van die kampioenskapseisoen en is deur Kimi Räikkönen in sy Ferrari gewen.


</doc>
<doc id="120539" url="https://af.wikipedia.org/wiki?curid=120539" title="2009 Maleisiese Grand Prix">
2009 Maleisiese Grand Prix

Die 2009 Formule Een Maleisiese Grand Prix is op 5 April 2009 in Sepang, Maleisië, gehou. Dit was die tweede wedren van die kampioenskapseisoen en is deur Jenson Button in sy Brawn-Mercedes gewen.



</doc>
<doc id="120544" url="https://af.wikipedia.org/wiki?curid=120544" title="Shaivisme">
Shaivisme

Shaivisme (van Sanskrit शैव Śaiva, "wat tot Shiva behoort") is een van die vier groot tradisies in Hindoeïsme; die ander is Vaishnavisme, Shaktisme en Smartisme. Dit word ook Shivaïsme of Sjiwaïsme genoem, en die volgelinge daarvan Shivaïste of Sjiwaïste; hulle beskou Shiva as die oppergod of sy bosinnelike konsep van brahman. 

Nes ander Hindoetradisies is daar baie subtradisies in Shaivisme, wat wissel van gewyde dualistiese teïsme soos Shaiva Siddhanta tot jogageoriënteerde monistiese nieteïsme soos Kashmiri Shaivisme. Dit beskou beide die Veda- en die Agama-geskrifte as belangrike teologiese bronne.

Shaivisme het ’n antieke oorsprong, waarskynlik uit die Vediese letterkunde van die 2de millennium, maar dit is in die vorm van die Vediese godheid Rudra. Die antieke geskrif "Shvetashvatara Upanishad", wat van die 1ste millennium dateer, gebruik terme soos Rudra, Shiva en Maheshwaram, maar die vertolking daarvan as ’n teïstiese geskrif word in twyfel getrek. Die eerste duidelike bewyse van Pāśupata Shaivisme kom in die vroeë eeue n.C. voor. Beide gewyde en monistiese Shaivisme het in die 1ste millennium gewild geraak en vinnig die oorheersende godsdienstradisie van baie Hindoekoninkryke geword. Dit het kort daarna in Suidoos-Asië gewild geraak en duisende Shaiva-tempels is op eilande van Indonesië sowel as Kambodja en Viëtnam opgerig. Dit het in hierdie streke saam met Boeddhisme ontwikkel. 

Shaivisme is die Hindoetradisie wat die asketiese leefwyse die meeste aanvaar en veral klem lê op joga. Dit is een van die grootste tradisies van Hindoeïsme.



</doc>
<doc id="120548" url="https://af.wikipedia.org/wiki?curid=120548" title="A Brief History of Time">
A Brief History of Time

A Brief History of Time (Afrikaans: "'n Kort geskiedenis van tyd") is 'n boek deur Stephen Hawking waarin hy sy idees oor die ontstaan en ontwikkeling van die heelal en tyd uiteensit. In die klassieke topverkoper verduidelik hy die kompleksiteite van moderne denke oor kosmologie in goeie luim en in leketaal. Die boek is die eerste keer in 1988 uitgegee en ondertussen in meer as 35 tale vertaal.

Van die onderwerpe wat in die boek aangeraak word, is die geskiedenis van fisika, swaartekrag, hoe lig in die heelal beweeg, ruimtetyd, elementêre deeltjies (klein, fundamentele deeltjies waaruit die heelal opgebou is), swartkolke, die oerknal (die teorie dat die heelal van een punt begin het) en tydreise (die idee dat reise na die verlede en die toekoms onderneem kan word).

Alhoewel die boek komplekse teorieë behandel, bevat dit in sy geheel slegs een natuurkundige vergelyking, E = mc². Die outeur en sy uitgewer is van die oortuiging dat "elke formule in 'n boek die aantal lesers halveer".

Daar is twee ander weergawes van die boek: "The Illustrated A Brief History of Time" en "A Briefer History of Time". Die eersgenoemde het illustrasies wat die konsepte toelig. Dit is ook bygewerk omdat meer inligting ondertussen beskikbaar geraak het. Die laasgenoemde is 'n korter weergawe van die werk, en is ook met nuwe inligting aangevul.

Die boek was vir meer as vier jaar as 'n topverkoper deur die Londense Sunday Times gelys. Meer as 10 miljoen kopieë is oor 'n tydperk van 20 jaar verkoop.


</doc>
<doc id="120555" url="https://af.wikipedia.org/wiki?curid=120555" title="Eksposisie (narratief)">
Eksposisie (narratief)

Narratiewe eksposisie is die invoeging van belangrike agtergrondinligting binne 'n verhaal, byvoorbeeld inligting oor die omgewing, karakters se agtergrond, gebeurtenisse wat die storie voorafgaan, historiese konteks, ens. In 'n spesifiek literêre konteks bestaan eksposisie in die vorm van verduidelikende of uitleggende skryf wat in die vertelling ingebed is. Eksposisie is een van vier retoriese metodes (saam met beskrywing, redenering en vertelling) soos deur Alexander Bain en John Genung verklaar. Elke retoriese metode kom in 'n verskeidenheid vorms voor, en elkeen het sy eie doel en konvensies. Daar is verskeie maniere om eksposisie aan te wend.

"Incluing" is 'n wêreldbou-tegniek waar die leser stelselmatig aan agtergrondinligting oor die wêreld waarin 'n verhaal afspeel, blootgestel word. Die idee is om lesers op hoogte te bring van die wêreld wat deur die outeur opgebou word. "Incluing "geskied op verskeie maniere: deur dialoog, terugflitse, karakters se gedagtes, agtergrondbesonderhede, fiktiewe media, of die verteller se vertelling van 'n agtergrondverhaal. Die woord "incluing" word aan die fantasie- en wetenskapfiksieverhaalskrywer Jo Walton toegeskryf. Sy omskryf dit as die "soomlose verstrooiing van inligting deur die teks, in plaas daarvan om die verhaal te onderbreek om die inligting te verskaf." Die term "inligtingstorting" (information dump) word vir blatante eksposisie gebruik, iets wat skrywers probeer vermy. In 'n "idiot lecture "word die karakters se dialoog gebruik om inligting met mekaar te deel wat ter wille van die gehoor verduidelik moet word, maar waarvan die karakters reeds bewus sou wees. Skrywers word afgeraai om dialoë met "Soos jy weet..." te begin


</doc>
<doc id="120556" url="https://af.wikipedia.org/wiki?curid=120556" title="Agtergrondinligting">
Agtergrondinligting

Agtergrondinligting, 'n agtergrondverhaal of agtergrond is 'n versameling gebeure wat vir 'n storielyn uitgedink word en as voorafgaande aan of aanleidend tot die intrige aangebied word. Dit is 'n literêre tegniek vir die weergee van 'n narratiewe geskiedenis wat chronologies vroeër as die narratief van die teks van primêre belang afspeel.

Dit is die geskiedenis van karakters en ander elemente onderliggend aan die situasie wat tydens die hoofnarratief bestaan. Selfs in 'n suiwer historiese werk word agtergrondinligting selektief met die gehoor gedeel.

As literêre tegniek word agtergrondinligting dikwels aangewend om diepte of geloofwaardigheid aan die hoofverhaal te verleen. In "Poetics" wys Aristoteles op die waarde van 'n dramatiese openbaring.

Agtergrondverhale word gewoonlik, hetsy gedeeltelik of ten volle, chronologies al dan nie, gedurende die loop van die hoofverhaal aan die gehoor geopenbaar. Die skepper van 'n storie kan egter ook gedeeltes van 'n agtergrondverhaal of selfs 'n hele agtergrondverhaal skep wat suiwer vir die eie gebruik is.

Agtergrondinligting kan op verskeie maniere verskaf word, insluitende terugflitse (narratief), dialoë, direkte narratiewe, opsommings, herinneringe en eksposisies. Die oorspronklike -rolprent en sy eerste twee opvolgprente is voorbeelde van 'n werk met 'n vooropgestelde agtergrondverhaal  wat later as 'n voorvolgende ("prequel") reeks van drie rolprente vrygestel is.

Herinnering is 'n metode van fiksieskryf waar 'n karakter aan iets terugdink of dit onthou. 'n Karakter se geheue speel 'n rol in die oordra van 'n agtergrondverhaal aangesien dit 'n fiksieskrywer in staat stel om inligting van vroeër uit die verhaal of van voor die begin van die verhaal te verskaf. Alhoewel herinnering nie allerweë as 'n fiksieskryf-metode beskou word nie, word herinnering algemeen deur fiksieskrywers gebruik.

Orson Scott Card skryf byvoorbeeld dat "indien dit 'n herinnering is wat die karakter op enige tydstip kon herroep, sou dit na 'n ongeloofwaardige toeval lyk indien sy dit skielik onthou net wanneer sy 'n belangrike besluit moet neem..." Verder, "as die herinnering 'n teenwoordige besluit gaan aktiveer, moes 'n onlangse gebeurtenis die herinnering geaktiveer het."

In 'n gedeelde wêreld kan meer as een outeur dieselfde agtergrondverhaal skryf. Die latere totstandkoming van 'n agtergrondverhaal wat met 'n vorige geskrewe hoofverhaal bots, kan vereis dat 'n wysigingsmeganisme bekend as retroaktiewe kontinuïteit ("retcon") gebruik word.



</doc>
<doc id="120564" url="https://af.wikipedia.org/wiki?curid=120564" title="Ekonomiese geskiedenis van Suid-Afrika">
Ekonomiese geskiedenis van Suid-Afrika

Voor die aankoms van die Europese setlaars in die 15de eeu was die ekonomie van wat Suid-Afrika sou word, gegrond op bestaansboerdery en jag.

In die noorde, sentrale en ooste van die land het stamme van inheemse Afrika-mense die grond op 'n gemeenskaplike grondslag bewoon onder stamkapteinskappe. Dit was oorwegend 'n pastorale ekonomie en rykdom is gemeet aan die aantal beeste wat 'n man het. Bevolkingsgroei het druk op die beskikbare grond geplaas en veroorsaak dat die stamme voortdurend verder van hul oorsprong in oos-Afrika weggetrek het.

In die suidelike en westelike dele van die land het die San-mense (Boesmans) nomadiese lewens gelei wat gegrond was op jag en die Khoi-Khoi (Hottentotte) het 'n herdersbestaan gevoer.

In 1652 is 'n permanente Europese nedersetting in Kaapstad in die verre suidweste van die land gevestig. Dit was nie oorspronklik beplan as 'n kolonie, maar as'n lafenis-stasie. Wanvoeding, veral skeurbuik – 'n vitamien C-tekort weens 'n tekort aan vars vrugte en groente – was 'n probleem vir die handelskepe van die Hollandse Oos-Indiese Kompanjie wat tussen Nederland en Hollandse Oos-Indië, deesdae Indonesië, gevaar het.

Om dié probleme die hoof te bied, het die kompanjie 'n tuin aan die voet van Tafelberg gevestig, en met ruilhandel vee van die Khoi-Khoi gekry om aan verbygaande skepe te verskaf. dae Indonesië, gevaar het.

Die aankoms van permanente Europese setlaars het egter diepgaande veranderings meegebring. Die Europeërs het sonder opset die San met siektes uitgedun, wat hulle na die Kalahari-woestyn-gebied verdryf het, en het die Khoi-Khoi-mense bykans vernietig namate hul stryd teen die Europese siektes toegeneem het.

Die soeke na grond het gelei tot oorloë tussen die Afrikane soos wat die setlaars ooswaarts gemigreer het van die oorspronklike nedersetting in Kaapstad.

Tussen die oorloë het handel ontwikkel tussen die setlaars en die inheemse mense. Die verkope van groente en vee het gelei tot die ontwikkeling van 'n swart kleinboerestand wat grond besit.

Die Europeërs het intussen slawe van Maleisië as ambagsmense ingevoer. Hul vaardighede het daartoe gelei dat die klerebedryf in die Kaap vandag omvattend is. Daar was ook ander migrasiegolwe van Europa. Vervolgde Hugenote van Frankryk het hul hande aan wynproduksie gewaag en Duitsers en Britte het die opkomende nywerheidbasis laat groei en moderne landboumetodes ontwikkel. In weerwil van die algemene opvatting het slawe nie hard gewerk op die plase in die Kaap nie, aangesien dit op kontrak deur die Khoi gedoen is, en veral deur die Hollandse setlaars. Slawe is ook na die suider-Afrika-streek ingevoer om op die grootskaalse wynwingerde wat deur Europese setlaars aangeplant is te werk. Alles in ag genome het die slawe-invoere die lewenstandaarde van die wit bevolking aansienlik verhoog.

Daar is bevind dat die Natal-provinsie, 'n Britse kolonie, geskik is vir suikerproduksie, maar die plaaslike Zoeloe-stamme kon nie gelok word om as suikerrietsnyers te werk nie aangesien hulle nie die vaardigheid of die bevoegdheid om te werk gehad het nie. Oorsese arbeid is van Indië af ingebring. Die nasate van hierdie arbeiders speel vandag 'n aktiewe rol in die land se handel en nywerheid.

Benewens slawerny was daar 'n ander vorm van gedwonge arbeiders: Die Zoeloes en ander koninkryke het jong mans gebruik vir gedwonge arbeid as krygsmanne en herders. Die Europese migrante het verskillend ontwikkel: die Kontinentale Europeërs het saamgesmelt om Afrikaans, 'n taal met Hollands as oorsprong, te praat, en die Engelse het aanhou Engels praat, wat die taal van handel geword het. Dié tweeledigheid was ook in die ekonomie sigbaar, aangesien boere hoofsaaklik Afrikaanssprekend was en Engelstalige Suid-Afrikaners aangetrek is tot handel en nywerheid.

Die Afrikaners het twee onafhanklike binnelandse republieke gevorm, die Zuid-Afrikaanse Republiek (ZAR) en die Oranje Vrystaat (Oranje-vrystaat). Aan die kus het die Britte die Kaap-Kolonie en Natal in besit geneem.

Die ontdekking van diamante in die Kaap-Provinsie in 1866 en die ontdekking van goud 20 jaar later aan die Witwatersrand in die ZAR het die ekonomie getransformeer en aansienlike buitelandse belangstelling gaande gemaak. Die daaropvolgende diamant- en goudstormloop het nog meer migrasie van 'n verskeidenheid nasionaliteite veroorsaak, onder meer Corniese mynwerkers en oos-Europese Jode.

Die Britte het die Vrystaat en die ZAR ingeval en hulle onder Britse beheer geplaas en sodoende in 1910 die vier provinsies verenig as die Unie van Suid-Afrika.

Maar waarskynlik die grootste impak was die invloei van internasionale kapitaal om die mynboubedrywighede te finansier, insluitend die aankoms van Cecil John Rhodes wat De Beers en Anglo-American gevorm het. Gedurende die era van Afrika-kolonisasie het Suid-Afrika die meerderheid (55,8%) oorsese beleggings in die hele Afrika-vasteland gelok, vanweë die groot hoeveelheid goud- en diamantmyne.

Die inheemse mense het geen kennis van die mynbou-ekonomie gehad nie, wat gelei het tot 'n tekort aan arbeid op die myne. In 'n maatreël om mense te dwing om op die myne te gaan werk, het Rhodes, wat hom tot politiek gewend het nadat hy De Beers gestig het, gesorg vir die aanvaarding van die Glen Grey-wet in 1894. Die wet het die betaling van belasting afgedwing, met die spesifieke doel om kleinboere, wat nie deel was van die geldekonomie nie, te dwing om werk te kry en geld te verdien om die belasting mee te betaal. Die wet was 'n doelbewuste stap van Rhodes om arbeid na die myne te dwing.

Dit was die begin van die trekarbeidstelsel waarin swart mans na die myne gereis het om te werk, en hul gesinne in die stamgebiede gelos het.

Die aanbod van arbeid het meer as voldoende geword en die mynmaatskappye het 'n aankoopkartel gevorm deur hul vereniging, die Kamer van Mynwese. Dit hel hulle in staat gestel om 'n monopsonie (markomstandighede waar daar net een koper is) te stig, wat lone laag gehou het. Die myne het ook arbeid van aangrensende lande verkry, soos Rhodesië (nou Zambië en Zimbabwe), Njassaland (nou Malawi) en Mosambiek (wat destyds 'n Portugese kolonie was), wat die lone van swart arbeiders laag gehou het.

Die Suid-Afrikaanse goudmyne is diep en duur om te bedryf en die mynmaatskappye het probeer om die koste laag te hou. Maar deur te probeer om swart mense vir geskoolde arbeid op te lei, het hulle met die wit mynwerkers gebots. Die rassistiese weerstand teen wittes was so erg dat dit aanleiding gegee het tot die rebellie in 1922 in die gebied om die middelpunt van die goudmynwese: die Witwatersrand.

Die Randse Rebellie is onderdruk deur wat 'n vroeë gebruik van lugkrag was en party wit myners is galg toe gestuur. Diegene wat gehang is, het na bewering uit Karl Marx en Friedrich Engels se Kommunistiese Manifes aangehaal en gesê: "Werkers van die wêreld staan saam."

Onder die wit bevolking was daar baie Afrikaner-deelsaaiers (bywoners wat hul oes met hul grondeienaars gedeel het in plaas van om huur te betaal). Maar die begin van die Groot Depressie, tesame met droogte, het gelei tot die gedwonge verkoop en konsolidasie van baie van dié plase, wat gelei het tot die afsetting van die inwonende deelsaaiers. Dié gevolglike werklose wit mense het na die dorpe en stede gestroom, waar hulle met die swart mense vir werk op die myne meegeding het.

Die nuwe toestroming van wit armoede het spesiale aandag gekry (in teenstelling met die verandering van nie-wittes se status) en die Carnegie-korporasie, wat gestig is deur die Skotsgebore Amerikaanse filantroop Andrew Carnegie, het 'n studie onderneem na wit armoede wat in 1932 as die "Commission on the Poor White Problem in South Africa" uitgegee is. Dit het gelei tot die verligting van wit armoede, maar sommige het dit beskou as bloot die grondslag vir die wettige stelsel van rassediskriminasie teen swart mense wat later apartheid geword het.

Swart mense kon nie stem nie en die wit mense het hul politieke mag gebruik om die mynmaatskappye te dwing om geskoolde arbeid vir wit mense te beskerm.

Vanaf die laat 1920's het wit mense regerings verkies wat wit arbeid verenig en Afrikaner-nasionalisme wat sanksies gebruik het soos om regeringskontrakte te weier teen besighede wat nie mense in diens geneem het wat Afrikaans praat nie. Genasionaliseerde bedrywe is opgerig, soos staal en spoorweë, wat selfs ongeskoolde arbeid vir wittes teruggehou het.

In die 1930's en 1940's het die vinnige industrialisasie van die land plaasgevind terwyl dit produkte en dienste aan die mynbedryf verskaf het en die regering in groot projekte belê het om wit indiensneming te beskerm. Suid-Afrika het nie net goud en diamante gehad nie, maar ook enorme hoeveelhede yster, steenkool en baie ander minerale. Landbou het in belangrikheid afgeneem namate mynbou en daarna nywerhede al hoe groter geword het.

Hoewel Engelssprekende Suid-Afrikaners die industriële en kommersiële lewe oorheers het, het die Afrikaners saamgespan in gemeenskaplike finansiële organisasies wat mettertyd groot spelers in daardie sektor van die ekonomie sou word.

In 1948 is 'n regering verkies wat die beleid van apartheid (segregasie) bekend gestel het met die oogmerk dat dit vir verskillende rassegroepe moontlik sou wees om in hul aparte gebiede te ontwikkel. In die praktyk het apartheid rasseskeiding wettig gemaak, wat wit ekonomiese en politieke meerderwaardigheid moontlik gemaak het terwyl hulle swart mense in 'n ondergeskikte posisie gehou het.

In die twee dekades nadat die Nasionale Party aan bewind gekom het, het wit mense (veral Afrikaners) bo alle ander etniese groepe in Suid-Afrika uitgestyg deur hul oorheersende optrede in die arbeidsmag.

Soos een historikus dit gestel het: "Volle indiensneming, in kombinasie met arbeidsbeheer, beperkinge op die vrye beweging en indiensneming van nie-wittes, en die gebruik van kleurbeletsels op maatskappyvlak het gelei tot hoë vlakke van besteebare inkomste vir die wit bevolking."

Engelssprekende Suid-Afrikaners het deelgeneem aan die erge diskriminasie wat apartheid voorafgegaan het, en het stilswyend die wetgewing ondersteun terwyl hulle lippediens gedoen het om die wette teen te staan. Só het apartheid dit reggekry om 'n stelsel te skep waarin swart mense tot die kant van hul grond uitgedruk is deur die oplegging van die Landwet van 1913. Gevolglik is baie swart mense ongeskoold en ongeletterd met lae lewenstandaarde. Hul skoolstelsel, "Bantoe-onderwys", was op die opvatting gegrond dat swart mense nie vinnig genoeg in wetenskaplike vakke kan vorder nie weens laer intellektuele vaardighede, en het daartoe gelei dat baie uitgesluit is van werk wat vaardighede vereis het.

Die oplegging van sanksies teen die land het ekonomiese druk begin wat uiteindelik gelei het tot die ondergang van apartheid. Daar was oliesanksies, maar Suid-Afrika het aangehou om olie in internasionale markte te koop en het tegnologie ontwikkel waarmee olie uit steenkool verkry kon word.

Maar die mees skadelike isolasie was beleggingsfondse wat geweier het om in Suid-Afrika te belê, en die boikot deur invloedryke universiteite en stigtings in die VSA ten einde Suid-Afrika te keer om 'n wêreldmag te word aangesien sy geweldige groei die VSA bedreig het.

In 1990 het die president, Frederik Willem (Fw) de Klerk, die ekonomiese onvolhoubaarheid van die apartheid-stelsel erken en Nelson Mandela, die nasionalistiese leier, en die African National Congress (ANC), wat Mandela gelei het, ontban.


</doc>
<doc id="120565" url="https://af.wikipedia.org/wiki?curid=120565" title="Mineraalrewolusie">
Mineraalrewolusie

Die Mineraalrewolusie is ’n term wat geskiedkundiges gebruik om die vinnige industrialisering en ekonomiese veranderinge te beskryf wat vanaf die 1870’s in Suid-Afrika plaasgevind het. Die Minerale-revolusie is grootliks aangedryf deur die behoefte om ’n permanente werksmag te skep om in die mynbedryf te werk, wat daartoe gelei het dat Suid-Afrika verander is van ’n lappieskombers van landboustate tot ’n verenigde industriële nasie. In politieke terme het die Minerale-revolusie ’n beduidende uitwerking gehad op diplomatieke en militêre aangeleenthede. Ten slotte het die Minerale-revolusie ’n negatiewe uitwerking gehad op rasseverhoudinge in Suid-Afrika en die grondslag gevorm vir die apartheidstelsel, wat die Suid-Afrikaanse samelewing vir meer as ’n eeu oorheers het.

Teen die middel van die 19de eeu was Suid-Afrika nie ’n verenigde land nie, maar verdeel tussen die provinsies van die Britse Ryk, state wat deur die Afrikaanse setlaars geskep is en verskeie Afrikastate. Die Britse provinsies, die Kaapkolonie en Natal, was albei taamlik ryk kolonies, met die meerderheid van die swart en wit setlaars wat in landelike gebiede gebly en gewerk het in deelsaaiery of die produksie van kontantgewasse. Na die noorde het minder mense in die twee Afrikanerstate die Oranje-Vrystaat en Transvaal was minder dig bevolkte en in 'n toestand van konstante ekonomiese wedywering met die ryker Britse provinsies. Rondom die Britse en Afrikaner-state was 'n aantal van die inheemse Afrikaanse politechnice soos Zoeloeland. Hierdie state was onafhanklik van wit beheer en hul bevolking was grootliks gemoeid met veeteelt. Sommige, soos Pediland, het as bufferstate tussen die Afrikaner- en Britse staatsbestelle gedien.

Die algemene bevolking van die Suid-Afrikaanse streek het oorwegend boerderywerke gehad, en het óf vee versorg óf, soos in die Britse kolonies, kontantgewasse soos suiker en koffie verbou. Stadsgebiede was min en klein, en het net ’n klein bydrae gelewer tot die Afrikaner- en Britse ekonomieë, grootliks deur die produksie van verbruikersgoedere en wyn. Streeksekonomieë het verskil – terwyl die Afrikaner- en inheemse Afrika-state daarop ingestel was om selfonderhoudend te wees en dit te ontwikkel en te behou, was die Kaap-Kolonie op die Britse koloniale ekonomie geskoei, en het die rol vervul van ’n produseerder van onverwerkte landbouprodukte en enkele luukse goedere soos wyn, en as ’n verbruiker van vervaardigde goedere vanaf Brittanje.

Die Mineraalrewolusie het begin met die ontdekking van diamante by die dorp van Kimberley in 1867. Die ontdekking het gelei tot ’n stormloop van prospekteerders wat op die dorp toegesak het, waarvan die bevolking die hoogte in geskiet het namate al hoe meer prospekteerders opgedaag het om hul fortuin te soek. Soos wat al hoe meer delwers in Kimberley aangekom het, het diamandmynbou in omvang toegeneem, wat gefokus het op oopgroefmynbou op drie vername terreine. Soos wat die oppervlakneerslae van diamante uitgegrawe is, moes dieper groewe gegrawe word, wat die Mineraalrewolusie ’n nuwe fase laat betree het.

Om diep neerslae van diamante uit te grawe, het die delwers masjinerie (veral stoomenjins), krediet en ’n groot werksmag nodig gehad. Dit was nie beskikbaar aan gewone delwers nie, en die myne is vinnig oorgeneem deur die “mynbou-kapitaliste” – groot maatskappye met toegang tot krediet, masjinerie en arbeid.

Die ontdekking van goud aan die Witwatersrand se goudriwwe in 1886 het die goudstormloop aan die gang gesit, wat dié voortgehoue neiging heelwat laat toeneem het. Al die oppervlakneerslae van die goudriwwe, wat Britse en Afrikaner-grondgebiede oorvleuel het, is vinnig uitgegrawe en ’n soortgelyke patroon as in Kimberley het ontstaan – klein delwers is deur groot maatskappye uitgekoop. In Kimberley het die diamantmyne onder die monopolie van De Beers, en aan die Rand se goudriwwe is die grond opgekoop deur Wernher, Breit & Eckstein, Consolidated Gold Mines Inc. en ’n aantal kleiner maatskappye.

Die opkoms van mynbou van industriële omvang het groot demografiese verskuiwings in Suid-Afrika se bevolking teweeg gebring. Gedurende die vroeë fases van mynbou is die arbeid grootliks verskaf deur jong mans van die Afrikastate, veral Pedi-mans. Die jong mans het in die winter na die myne gereis om tydelike arbeid te verskaf en genoeg geld te verdien om statussimbole te koop, soos beeste of gewere, voordat hulle teruggekeer het huis toe. Hierdie stelsel was egter te onbetroubaar om ’n permanente arbeidsmag te bied en was nie aanvaarbaar vir die mynmaatskappye nie. Die jong mans wat by die myne opgedaag het, was dikwels uitgeput van die reis en moes twee weke se rustyd gegee word, op die maatskappy se onkoste, voordat hulle goed genoeg gevoel het om in die myne te werk. Werkers wat nie op die vasgestelde tyd betaal is nie of nie van hul lewensomstandighede gehou het nie (wat dikwels baie moeilik was weens slegte kos en siektes) was geneig om te verdwyn, en werkers het die gevaar geloop dat hulle deur hul eie lande teruggeroep gaan word, soos wat in 1876 gebeur het toe die hoofman van Pediland alle Pedi-mans op die myne teruggeroep het om in ’n oorlog teen die Transvaal te veg. Die behoefte om ’n vaste, permanente werksmag by Kimberley en aan die Rand te skep, het die hoofdoelwit van die mynmaatskappye en die koloniale regering geword.

Die toenemende omvang van mynboubedrywighede het die maatskappy aangespoor om baie lae lone aan te bied. Om die diamante uit rots te kry, en die verwerking van die lae-gehalte-gouderts aan die Rand was baie arbeidintensief en het ’n leërskare werkers vereis. Om die koste om soveel werkers in diens te hê teen te werk, en om te vergoed vir die hoë salarisse wat masjienopsigters en administrateurs ontvang het, het die maatskappye baie lae lone aan gewone arbeiders aangebied, wat gelei het tot dalende lewenstandaarde in die stedelike gebiede.

Die behoefte om ’n vaste arbeidsmag te skep het daartoe gelei dat die koloniale regering en die mynmaatskappye ’n verskeidenheid planne beraam het om werkers vir lang tydperke op die terreine te hou. Korporatiewe agente het na Afrikalande gereis en vaste kontrakte met voorafbepaalde lone aangebied om jong Afrikamans na die myne te lok.

Die mynmaatskappye het probeer om die werkers so lank as moontlik op die terrein te hou, in Kimberley gedeeltelik weens die maatskappy se vrees dat werkers diamante sou steel en op die swartmark verkoop. Om dié veronderstelde bedreiging die hoof te bied, het De Beers kaal visentering bekend gestel, waar werkers wat die myne aan die einde van ’n skof verlaat het, uitgetrek en deursoek is vir diamante. De Beers het in die vroeë 1880’s ’n erger maatreël ingestel, toe die maatskappy korporatiewe kampongs bekend gestel het. Hierdie omheinde kampongs is in die styl van opelugtronke gebou, waar volgens die voorwaardes van hul kontrakte van werkers verwag is om te woon, in ruil vir kos, verblyf en goedkoop bier wat deur die maatskappy verskaf is. In werklikheid moes die werkers uit hul armsalige lone vir dinge betaal, en die kampongs was berug vir siektes, ondervoeding en dood. In 1886 het wit werkers by ’n De Beers-kampong in Kimberley ’n plaaslike lid van die parlement verkies wat ’n suksesvolle veldtog gevoer het dat wit werknemers in die dorp kan woon, terwyl swart werkers, wat nie kon stem nie, gedwing is om in die kampongs te bly.

Die groei van dorpe en stede oor Suid-Afrika heen het gelei tot veranderinge in landelike gebiede, namate plase arbeiders aan die myne afgestaan het en die vraag na kos en landbouprodukte toegeneem het. Teen die 1870’s het “landboukapitalisme” te voorskyn gekom, met groot kommersiële plase wat klein plasies opgekoop en kommersiële goedere geproduseer het wat in die dorpe verkoop is. Dit het daartoe gelei dat tienduisende swart en wit boere hul werk verloor het, en gedwing is om vir ’n loon op die kommersiële plase te werk, of na die stede te migreer op soek na werk. Hierdie veranderinge het Suid-Afrika se landbou-uitset aansienlik verhoog aangesien kommersiële plase meer doeltreffend was en meer toegang tot boerderymasjinerie as kleiner plase gehad het, wat gelei het tot sosiale veranderinge in landelike gebiede. Die kleinboerestand het basies verdwyn, en ’n nuwe klas, die landelike burgery het te voorskyn gekom. Hierdie middelklasboere, halfpad tussen die groot kommersiële plase en die eienaars van kleinhoewes, was in staat om hul verdienste aansienlik te verhoog deur kontantgewasse te produseer soos koffie, tabak, suiker en druiwe, wat nie arbeidintensief was nie en wat hoë pryse op stedelike markte behaal het. Veeteelt het ook toegeneem, met al hoe groter stukke grond wat aan skaap- en beesboerdery toegewys is.

Die massamigrasie na dorpe, stedelike groei en die groeiende vraag uit die stede na plattelandse produkte het gelei tot die ontwikkeling van Suid-Afrika se vervoer- en kommunikasie-infrastruktuur. Spoorverbindings is heelwat uitgebrei om dorpe aan mekaar en aan die platteland te verbind, en hawens soos Durban en Kaapstad is uitgebrei om te kon byhou by die toenemende immigrasie en kommersiële bedrywighede, wat die ontwikkeling van Suid-Afrika heelwat gestimuleer het.

Die Mineraalrewolusie het ’n groot uitwerking gehad op die politieke ontwikkelings in Suid-Afrika. Die Kaapkolonie het ’n leërskare van werkers nodig gehad vir die myne en ondersteunende bedrywe. Om ’n reëlmatige vloei van werkers na die myne te verseker, het die koloniale regering begin om omliggende Afrikastate, soos Lesotho, Betsjoeanaland en Pediland te annekseer. In die pas geannekseerde gebiede het die koloniale regering nuwe wette bekend gestel, soos Hutbelasting, wat bepaal het dat die inwoners jaarlikse belasting op hul woonplekke moet betaal, in Britse kontant. Aangesien die enigste manier om Britse valuta te verdien deur werk op die myne was, het dit ’n standvastige vloei van werkers geskep met jong mans wat na die myne gereis het om geld te verdien, wat hulle aan hul families teruggestuur het om die belasting te betaal.

Die Anglo-Zoeloeoorlog van 1879 het ook sy ontstaan in die Minerale-revolusie gehad, veral aangesien die Kaapkolonie enige potensiële bedreigings vir die myne wou uitskakel. In die nasleep van die oorlog het duisende Zoeloemans na die myne migreer op soek na werk, wat lone laat daal het en die beknopte toestande in die kampongs vererger het.

Die Tweede Anglo-Boereoorlog van 1899–1902 kan teruggevoer word na die Minerale-revolusie. Brittanje se begeerte om die hele Rand-gebied (wat met die naburige Transvaal oorvleuel het) te beheer, potensiële bedreigings vir die myne te verwyder en industriële uitbreiding aan te moedig deur die stadige en onervare Afrikaner-burokrasie te vervang met Britse wette en regulasies, het tot toenemende spanning tussen die Britse kolonies en die Afrikanerstaat aanleiding gegee, wat gelei het tot die uitbreek van die oorlog in 1899. Die Tweede Anglo-Boereoorlog het Suid-Afrika verenig as ’n enkele staat (aanvanklik Brits, maar met onafhanklikheid wat in 1910 toegestaan is) en was die begin van die Britse Ryk se verval.

Mynboubedrywighede aan die Rand en by Kimberley het geweldige omgewingskade veroorsaak. Oopgroefmynbou was nie net gevaarlik vir die werkers nie, maar het diep gate geskep wat al hoe wyer geword het tydens reën. Stedelike groei het toenemende druk op die watervoorraad geplaas en het gelei tot die toenemende besoedeling van riviere. In landelike gebiede het kommersiële boerdery gelei tot die stelselmatige verswakking van die grondgehalte, terwyl al hoe meer veeteelt op baie plekke tot geweldige gronderosie aanleiding gegee, aangesien die vee die skaars watervoorraad gedrink het en die gras uitgetrek het wat die grond vashou. Gemeganiseerde boerdery en oorbeweiding het teen 1910 gelei tot enorme dongas op die platteland, en het bygedra tot stofwinde regoor Suid-Afrika in die vroeë dekades van die 20ste eeu.



</doc>
<doc id="120566" url="https://af.wikipedia.org/wiki?curid=120566" title="Mynbedryf van Suid-Afrika">
Mynbedryf van Suid-Afrika

Die mynbedryf van Suid-Afrika was die vernaamste dryfkrag agter die geskiedenis en ontwikkeling van Afrika se mees gevorderde en rykste ekonomie. Grootskaalse en winsgewende mynbou het begin met die ontdekking van diamante op die oewer van die Oranjerivier in 1867 deur Erasmus Jacobs en die daaropvolgende ontdekking en ontginning van die Kimberley-pype 'n paar jaar later. Die goudstormlope van Pelgrimsrus en Barberton was voorlopers van die grootste ontdekking van almal, die Hoofrifgidslaag op Gerhardus Oosthuizen se plaas Langlaagte, Deel C, in 1886, die Witwatersrand-goudstormloop en die daaropvolgende ontwikkeling van die goudveld daar, die grootste van almal.

Diamant- en goud-produksie is nou veel laer as op hul hoogtepunte, hoewel Suid-Afrika steeds nr. 5 in goud is, maar Suid-Afrika bly 'n horing van oorvloed van minerale rykdom. Die land is die wêreld se grootste produsent van chroom, mangaan, platinum, vanadium en vermikuliet. Hy is die naasgrootste produsent van ilmeniet, palladium, rutiel en sirkonium. Hy is ook die wêreld se derde grootste steelkooluitvoerder. Suid-Afrika is ook 'n groot produsent van ystererts; in 2012 het hy Indië verbygegaan om die wêreld se derde grootste verskaffer van ystererts aan China te word, die wêreld se grootste verbruiker van ystererts.

Weens 'n geskiedenis van korrupsie en wanadministrasie in die Suid-Afrikaanse mynsektor het Gwede Mantashe, die ANC se sekretaris-generaal, aan die begin van 2013 aangekondig dat mynmaatskappye wat onderduims is se lisensie opgeskort kan word.

Die ontdekking van diamante en goud het 'n belangrike rol gespeel in die groei van die vroeë Suid-Afrikaanse ekonomie. Duisende mense het hulle na Kimberley gehaas nadat diamante daar ontdek is om munt daaruit te slaan. Die Britte het later die streek Griekwaland-Wes geannekseer, 'n gebied wat die diamantvelde ingesluit het. In 1868 het die republiek probeer om areas na aan die pas ontdekte diamantvelde te annekseer, waarteen die nabygeleë Britse koloniale regering kapsie gemaak het. Hierdie anneksasies het later tot die Eerste Vryheidsoorlog van 1880–1881 gelei.

Goud is ontdek in die gebied wat bekend gestaan het as die Witwatersrand, wat gelei het tot wat later bekend sou staan as die Witwatersrand-goudstormloop van 1886. Soos die vroeëre diamantontdekkings het die goudstormloop veroorsaak dat duisende buitelanders na die area gestroom het. Dit het die politieke spanning in die area verhoog, wat uiteindelik bygedra het tot die Tweede Vryheidsoorlog in 1899. Die eienaarskap van die diamant- en goudmyne het in die hande geval van enkele entrepreneurs, meestal van Europese afkoms, wat bekend gestaan het as die Randhere. Suid-Afrika en die wêreld se grootste diamantmynmaatskappy, De Beers, is gestig deur baron Nathaniel Mayer Rothschild in 1887, en Cecil John Rhodes het in 1888 die stigtervoorsitter van die direksie geword. Cecil Rhodes se plek is later oorgeneem deur sir Ernest Oppenheimer, medestigter van die Anglo-American-korporasie saam met J.P. Morgan.

Die goudmynbedryf het deur die grootste deel van die 20ste eeu aanhou groei en aansienlik bygedra tot die drievoudige vermeerdering van die ekonomiese waarde van die Unie van Suid-Afrika, soos dit toe bekend gestaan het. Veral die inkomste van gouduitvoer het voldoende kapitaal verskaf om broodnodige masjinerie en petroleumprodukte te koop om 'n al groter wordende vervaardigingsbedryf te ondersteun.

In 2007 het Suid-Afrika se mynbedryf 493,000 werkers in diens gehad. Die bedryf verteenwoordig 18% van Suid-Afrika se bruto binnelandse produk van VSA$588 miljard.

Suid-Afrika is die wêreld se derde grootste uitvoerder van steenkool, en baie van die land se steenkool word vir die opwekking van krag gebruik (sowat 40%). 77% van Suid-Afrika se energiebehoeftes word deur steenkool verskaf.

Suid-Afrika het gesorg vir 15% van die wêreld se goudproduksie in 2002 en 12% in 2005, hoewel die land so onlangs as 1993 30% van die wêreld se uitset gelewer het. Ondanks dalende produksie was Suid-Afrika se gouduitvoer in 2005 gewaardeer op VSA$3.8 miljard. Die Amerikaanse Geologiese Opname raam dat Suid-Afrika vanaf 2002 50% van die wêreld se goudbronne en 38% van sy reserwes het.

Onder die land se goudmyne is twee van die diepste myne in die wêreld. Die Oos-Rand-myn in Boksburg is 3,585 meter diep. 'n Effens vlakker myn is TauTona in Carletonville, hoewel daar planne is om aan 'n uitbreiding van die TauTona-myn te begin werk, wat die diepte tot 3,900 meters sal laat toeneem, wat die huidige rekord sal oortref. Teen hierdie dieptes is die temperatuur van die rotse 60 °C.

Die goud in die Witwatersrand-kom-gebied is gestort in antieke rivierdeltas, nadat dit daarheen gespoel is van die omliggende goudryke groensteenstroke aan die noorde- en westekant. Rodium-osmium-isotoopstudies dui daarop dat die goud in dié minerale-neerslae gekom het van die ongewone drie miljard jaar oue pallium-inpersings, wat bekend staan as komatiites, wat in die groensteenstroke voorgekom het. Die Vredefort-koepel en die nabygeleë Bosveldstollingskompleks is albei sowat 'n miljard jaar jonger as die aanvaarde ouderdom van die goudneerslae.

Sedert diamante in 1868 in Kimberley ontdek is, is Suid-Afrika 'n wêreldleier in diamantproduksie. Die vername bronne van diamante in die land, insluitend sewe groot diamantmyne oor die land heen, word deur die De Beers Consolidated Mines-maatskappy beheer. In 2003 het De Beers se bedrywighede vir 94% van die totale uitset van 11,900,000 karaat (2.38 ton) gesorg. Die syfer sluit sowel edelstene as nywerheidsdiamante in. Diamantproduksie het in 2005 tot meer as 15,8000,000 karaat (3.16 ton) gestyg.

Suid-Afrika produseer meer platinum en soortgelyke metale as enige ander land. In 2005 is 78% van die wêreld se platinum in Suid-Afrika geproduseer, asook 39% van die wêreld se palladium. Meer as 163 000 kg platinum is in 2010 geproduseer, wat 'n uitvoerinkomste van VSA$3.82 miljard verdien het. Tans is Rusland en Suid-Afrika die grootste palladiumprodusente in die wêreld.

Chroom is nog 'n voorste produk van Suid-Afrika se mynbedryf. Die metaal, wat in vlekvrye staal en 'n verskeidenheid ander nywerheidstoepassings gebruik word, word op 10 terreine oor die land heen gemyn. Suid-Afrika se produksie van chroom was 100% van die wêreld se totale produksie in 2005, en het bestaan uit 7,490,000 metriese ton materiaal.

Suid-Afrika het die naasgrootste reserwe van uraan in die wêreld. Die Kernbrandstof-korporasie van Suid-Afrika het in 1967 uraan as neweproduk van die myn van goud begin verwerk. Die meeste van dié uraan is gekonsentreer in die goudvelde van die Witwatersrand. Uraan is makliker bekombaar en meer beskikbaar as goud in Suid-Afrika.

Hoewel uraanproduksie in Suid-Afrika 'n afname van 711 ton in 2000 tot 579 ton in 2010 getoon het, is 930 ton in 2011 geproduseer met 'n vooruitskatting van 2,000 ton in 2020.

Die toestande op die meeste Suid-Afrikaanse myne is soortgelyk aan myne elders, behalwe op die goudmyne waar die lae geotermiese gradiënt, met ander woorde die koers waarteen die temperatuur met diepte styg, wat dikwels so min is as 9 °C per kilometer diepte (vergeleke met 'n wêreldgemiddelde van sowat 25 °C/km) en dit, tesame met nou en onafgebroke ertsinhoud in harde rotse maak dit moontlik om op dieptes te myn wat nêrens anders in die wêreld moontlik is nie.

Silikastof is 'n altyd teenwoordige potensiële gevaar sodat alle boorstof en los klippe te alle tye nat gehou moet word om silikose, 'n dodelike siekte wat die longe aanval, te verhoed. Omdat die ertsriwwe so nou is, is meganisasie nie moontlik nie en die werk is baie arbeidintensief. Die ventilasievereistes om werksomstandighede draaglik te maak is geweldig en in die goudmyne is die vars lug wat ingepomp word 6 kubieke meter per sekonde per 1,000 ton rots wat per maand gemyn word.

Nog 'n ernstige probleem is hitte. In dieper myne is die verkoeling van die ingepompte lug dikwels nodig om werksomstandighede draaglik te hou. Die verkoeling gebruik baie energie.

Die Suid-Afrikaanse mynbedryf word dikwels gekritiseer vir sy swak veiligheidsrekord en hoë aantal sterftes, maar toestande verbeter. Die sterftes was 533 in 1995 en het gedaal tot 199 in 2006. Die algehele sterftekoers in 2006 was 0.43 per 1,000 per jaar. Vir goud was dit 0.71, vir platinum 0.24 en vir ander mynstowwe 0.35. (Ter vergelyking was dit 1.5 in die sestigjare.)

Mynveiligheid het in 2007 heelwat publisiteit gekry, veral nadat 3,200 werkers tydelik ondergronds vasgekeer is in die Elandskraalmyn nadat 'n saamgepersde lugpyp geskeer het weens roes binne-in, losgebreek en in die menshysingskag geval het. Die werkers is uiteindelik deur die rotshysingskag gered. Die voorval het die destydse president, Thabo Mbeki, genoop om opdrag te gee vir 'n volledige ondersoek na die veiligheid in alle myne in bedryf.

Die Lonmin staking het plaasgevind in die Marikana-gebied, naby Rustenburg, Suid-Afrika, by 'n myn wat besit word deur Lonmin, een van die wêreld se vernaamste verskaffers van platinum en verwante metale. 'n Reeks gewelddadige konfrontasies tussen die mynwerkers en die Suid-Afrikaanse Polisiediens het plaasgevind en het op 16 Augustus 2012 gelei tot die dood van 34 individue (30 was mynwerkers en 4 betogers), asook nog 78 mynwerkers wat beseer is. Dit was die dodelikste voorval van geweld tussen die polisie en burgerlikes sedert die Sharpeville-slagting van 1960.

In 2014 het werkers in die platinumbedryf 'n staking begin wat vyf maande geduur het. Dit was die langste staking in die geskiedenis van die Suid-Afrikaanse mynwese.



</doc>
<doc id="120568" url="https://af.wikipedia.org/wiki?curid=120568" title="Drinkwater">
Drinkwater

Drinkwater, wat ook bekend staan as drinkbare water, is water wat veilig is om te drink of om te gebruik in die bereiding van kos sonder die gevaar van gesondheidsprobleme. Wêreldwyd het 91% mense in 2015 toegang gehad tot water wat geskik is om te drink. Bykans 4,2 miljard mense het toegang gehad tot kraanwater terwyl 2,4 miljard toegang gehad het tot putte of openbare krane. 1,8 miljard mense gebruik steeds bronne met onveilige drinkwater wat deur ontlasting besmet kan wees. Dit kan lei tot aansteeklike diarree soos onder meer cholera en tifus.

Water is noodsaaklik vir lewe. Die hoeveelheid drinkwater wat nodig is wissel. Dit hang af van fisiese aktiwiteit, ouderdom, gesondheidkwessies en omgewingstoestande. Na raming drink Amerikaners een liter water per dag met 95% wat minder as drie liter per dag drink. Vir diegene wat in 'n warm klimaat werk, kan tot 16 liter per dag nodig wees. Water maak sowat 60% van die gewig van mans en 55% van die gewig van vroue uit. Babas is sowat 70% tot 80% water, terwyl bejaardes sowat 45% is.

In ontwikkelde lande voldoen kraanwater aan die gehaltestandaarde van drinkwater, hoewel net 'n klein deeltjie daarvan werklik gedrink word of in die bereiding van kos gebruik word. Ander tipiese gebruike is higiëne, toilette en besproeiing. Gryswater kan ook vir toilette en besproeiing gebruik word. Die gebruik daarvan vir besproeiing kan egter met risiko's gepaardgaan. Water kan ook onaanvaarbaar wees weens die vlakke van gifstowwe of drywende vaste stowwe. Die vermindering van waterverwante siektes en die ontwikkeling van veilige waterbronne is 'n groot openbaregesondheidsdoelwit in ontwikkelende lande. Gebottelde water word in die meeste dele van die wêreld vir verbruik deur die publiek verkoop.

Die hoeveelheid drinkwater wat 'n mens benodig, wissel. Dit hang af van fisiese aktiwiteit, ouderdom, gesondheid en omgewingstoestande.

Sommige gesondheidowerhede stel voor dat agt glase, of 1,89 liter, water per dag vir 'n volwassene nodig is. Die Britse Dieetkundige Vereniging beveel 1,8 liter aan. Verskeie hersienings van die toetse wat in 2002 en 2008 uitgevoer is, kon nie wetenskaplike bewyse kry wat agt glase water per dag aanbeveel nie. In die VSA is die aanbevole daaglikse inname 3,7 liter per dag vir mans ouer as 18, en 2,7 liter per dag vir vroue ouer as 18, wat drinkwater, water in drankies en water in kos insluit. 'n Indiwidu se dors gee 'n beter aanduiding van hoeveel water hulle nodig het, eerder as 'n spesifieke, vaste hoeveelheid.

Drinkwater se bydrae tot minerale voedingstowwe is ook onduidelik. Anorganiese minerale dring oppervlakwater en grondwater binne deur stormwaterafvloei of deur die aarde se kors. Verwerkingsprosesse lei ook tot die teenwoordigheid van sommige minerale. Voorbeelde sluit in kalsium-, sink-, mangaan-, fosfaat-, fluoried- en natrium-samestellings. Water wat verkry is uit die biochemiese metabolisme van voedingstowwe verskaf 'n beduidende deel van die daaglikse watervereiste vir party geleedpotiges en woestyndiere, maar verskaf net 'n klein deeltjie van 'n mens se vereiste inname. Daar is 'n verskeidenheid van spoorelemente teenwoordig in bykans alle drinkbare water, waarvan sommige 'n rol in metabolisme speel. Kalsium, kalium, natrium en chloried is byvoorbeeld algemene chemikalieë wat in klein hoeveelhede in die meeste water voorkom, en hierdie elemente speel 'n belangrike rol in die liggaam se metabolisme. Ander stowwe soos fluoried, wat voordelig is in lae konsentrasies, kan tand- en ander probleme veroorsaak as dit in hoë vlakke teenwoordig is.

Die vloeistofbalans is die antwoord. 'n Erge gesweet kan die behoefte verhoog om elektroliete (sout) te vervang. Waterdronkenskap, die proses van te veel water te vinnig inneem, kan dodelik wees.

Water bedek sowat 70% van die aarde se oppervlak. Sowat 97,2% daarvan is soutwater en net 2,8% is vars. Drinkbare water is beskikbaar in bykans alle bewoonde gebied op aarde, hoewel dit duur kan wees en die voorraad nie altyd volhoubaar is nie. Bronne waar water verkry kan word, sluit in:
Fonteine word dikwels gebruik as bronne vir gebottelde water. Kraanwater, wat gelewer word deur huishoudelike waterstelsels in ontwikkelde lande, verwys na water wat met pype na huise gelei word en verkry word deur 'n kraan. Vir hierdie waterbronne om veilig verbruik te word, moet hulle voldoende behandel word en aan drinkwaterregulasies voldoen.

Die doeltreffendste manier om drinkwater te vervoer en te lewer is deur pype. Loodgietery kan 'n groot kapitaaluitleg vereis. Party stelsels het 'n hoë bedryfskoste. Die koste om verslegtende water- en sanitasieinfrastruktuur van geïndustrialiseerde lande te onderhou, kan so hoog wees as $200 miljard per jaar. Lekkasies uit waterpype verminder toegang tot water. Lekkasiekoerse van 50% is nie ongewoon in stedelike stelsels nie.

Weens die hoë aanvanklike uitlegkoste kan talle minder-welaf lande nie bekostig om die geskikte infrastruktuur te ontwikkel of te onderhou nie, en as gevolg daarvan kan mense in hierdie gebiede 'n ooreenstemmende groter deel van hul inkomste aan water bestee. 2003-statistieke van El Salvador dui byvoorbeeld aan dat die armste 20% van huishoudings meer 10% van hul inkomste aan water bestee. In Brittanje beskou die owerhede dit as ontbering as 'n inwoner meer as 3% van sy/haar inkomste aan water bestee.

Die Wêreldnatuurlewefonds voorspel dat kleiner wordende gletsers in die Himalajas die vloei van water in die somer met twee derdes kan verminder. In die Ganges-gebied kan dit lei tot waterskaarste vir 500 miljoen mense. In 2007 het die hoof van China se nasionale agentskap vir ontwikkeling gesê 25% van China se sewe belangrikste riviere so vergiftig is dat dit die vel kwaad aandoen. Die Verenigde Nasies se sekretaris-generaal, Ban Ki-moon, het gesê dit kan tot gewelddadige konflikte lei.

In 2004 het slegs 42% van mense in landelike gebiede toegang tot skoon water gehad.

Die ontsmetting van water met sonkrag is 'n laekostemetode vir die suiwering van water wat maklik gedoen kan word met materiaal wat plaaslik beskikbaar is. In teenstelling met metodes wat staatmaak op die brand van hout het dit min impak op die omgewing.

Een organisasie wat werk daarvan maak om die beskikbaarheid van veilige drinkwater te verbeter in sommige van die wêreld se armste lande is WaterAId Internasionaal. Hulle is bedrywig in 26 lande, en maak 'n blywende verbetering aan mense se lewensgehalte deur die verskaffing van volhoubare toegang tot skoon water op langtermyn in lande soos Nepal, Tanzanië, Ghana en Indië. Die organisasie help ook om mense op te voed oor sanitasie en higiëne.

Na raming veroorsaak besoedelde water meer as 'n halfmiljoen sterftes per jaar.

Meer as 90% van sterftes weens diarreale siektes in die ontwikkelende wêreld kom voor onder kinders onder vyf jaar oud. Wanvoeding, veral proteïen-energie-wanvoeding, kan kinders se weerstand teen infeksies verminder, insluitend water-verwante diarreale siektes. Vanaf 2000 tot 2003 het 769,000 kinders onder vyf jaar jaarliks in Afrika suid van die Sahara gesterf weens diarreale siektes. Weens die feit dat slegs 36% van die bevolking in Afrika suid van die Sahara toegang het tot behoorlike sanitasie, sterf meer as 2,000 kinders per dag. In Suid-Asië het 683,000 kinders onder vyf jaar vanaf 2000 tot 2003 elke jaar van diarreale siektes gesterf. In dieselfde tydperk het 700 kinders onder vyf jaar in ontwikkelde lande van diarreale siektes gesterf. Verbeterde watervoorsiening verminder sterftes weens diarree met 25% en verbeterings in drinkwater deur middel van behoorlike berging in die huis en chloorbehandeling verminder diarreegevalle met 39%.

Sommige pogings om meer veilige drinkwater beskikbaar te stel, is rampspoedig. Toe die Verenigde Nasies die 1980's verklaar het as die "Internasionale Dekade van Water", is die aanname gemaak dat grondwater inherent veiliger is as die water in riviere, damme en kanale. Hoewel gevalle van cholera, buiktifus en diarree afgeneem het, het ander probleme ontstaan weens besoedelde grondwater.

Na raming is 60 miljoen mense vergiftig deur putwater wat besoedel is deur oormatige fluoried, wat uit granietrotse opgelos het. Die uitwerking is veral duidelik in die beenmisvorming in kinders. Soortgelyke of groter probleme word in ander lande verwag, waaronder China, Oesbekistan en Ethiopië. Hoewel fluoried in lae dosisse nuttig is vir tandheelkundige gesondheid, kan dit in groot hoeveelhede inmeng met beenvorming.

Die helfte van Bangladesj se 12 miljoen putte bevat onaanvaarbare vlakke van arseen omdat die putte nie diep genoeg gegrawe is nie (dieper as 100 meter). Die Bangladesj-regering het minder as VS$7 miljoen bestee van die VS$34 miljoen wat die Wêreldbank in 1998 toegeken het vir die oplossing van die probleem. Natuurlike arseenvergiftiging is 'n wêreldwye probleem, wat 140 miljoen mense in 70 lande op al die vastelande raak. Dit wys dat elke plek op sy eie ondersoek moet word en nie aanvaar moet word dat wat in een gebied werk ook in 'n ander sal nie.


</doc>
<doc id="120569" url="https://af.wikipedia.org/wiki?curid=120569" title="Behavioral and Brain Functions">
Behavioral and Brain Functions

Behavioral and Brain Functions ("Behav. Brain Funct."; ISSN 1744-9081) is 'n wetenskapsjoernaal gepubliseer deur BioMed Central. Dit het in 2005 ontstaan. Die joernaal is tot Januarie 2011 geredigeer deur Terje Sagvolden en van 2011 tot 2017 deur Vivienne A. Russell (Universiteit van Kaapstad). Die huidige redakteur is Wim Crusio (Universiteit van Bordeaux).


</doc>
<doc id="120570" url="https://af.wikipedia.org/wiki?curid=120570" title="Gewoonte">
Gewoonte

'n Gewoonte is 'n gedragsroetine wat gereeld herhaal word en geneig is om onbewustelik plaas te vind.

In die "American Journal of Psychology" (1903) word dit soos volg gedefinieer: "'n Gewoonte is sielkundig gesproke 'n min of meer gevestigde manier van dink, wil of voel wat deur die vorige herhaling van 'n sielservaring verkry is." Gewoontegedrag word dikwels nie bemerk deur die persoon wat dit toon nie, aangesien selfontleding nie nodig is wanneer roetinetake gedoen word nie. Gewoontes is soms verpligtend. Die proses waardeur nuwe gedrag outomaties raak, is gewoontevorming. Dit is moeilik om ou gewoontes te verbreek en moeilik om nuwe gewoontes te vorm aangesien die gedragspatrone in ons senuweebane vasgelê is, maar dit is moontlik om nuwe gewoontes deur middel van herhaling te vorm.

Namate gedrag binne 'n gereelde konteks herhaal word, is daar 'n stygende toename in die verband tussen die konteks en die handeling. Dit verhoog die outomatisiteit (aotomaticity) van die gedrag in daardie konteks. Kenmerke van outomatiese gedrag is die volgende: doeltreffendheid, gebrek aan bewustheid, onopsetlikheid, onbeheerbaarheid.

Gewoontevorming is die proses waarvolgens 'n sekere gedrag deur gereelde herhaling outomaties of gebruiklik raak. Dit word as 'n toename in outomatisiteit gedemonstreer waar die hoeveelheid herhalings 'n asimptoot bereik. Gewoontevorming kan 'n stadige proses wees. Lally "et al." (2010) het bevind dat dit gemiddeld 66 dae duur voordat deelnemers die asimptoot van outomatisiteit bereik, met 'n bestek van tussen 18-254 dae.

Gedurende die vorming van 'n spesifieke gewoonte kan dit in drie dele ontleed word: die sein, die gedrag en die beloning. Die sein is enigiets wat daartoe lei dat die gewoonte voorkom, dus die sneller van die gewoontegedrag. Dit kan enigiets wees wat 'n persoon met 'n sekere gewoonte assosieer en wat 'n gewoonte outomaties na vore bring. Die gedrag is die gewoonte self, en die beloning is 'n positiewe gevoel wat die gewoontesiklus laat voortgaan. 'n Gewoonte kan aanvanklik deur 'n sekere doel geaktiveer word, maar mettertyd is die doel nie meer 'n noodsaaklikheid nie en word die gewoonte meer outomaties.

Daar bestaan vandag 'n verskeidenheid digitale hulpmiddels, aanlyn of mobiele toepassings, wat gewoontevorming bevorder. Habitica is byvoorbeeld 'n stelsel wat van "gamification" gebruik maak waar strategieë wat in videospeletjies voorkom, op werklike take toegepas word deur van belonings soos ervaring en goud gebruik te maak. 'n Ondersoek van sulke hulpmiddels het egter getoon dat die meeste daarvan teoreties swak ontwerp is en nie tot die ontwikkeling van outomatisiteit bydra nie.

Veral inkopiegewoontes is vatbaar vir verandering tydens "groot oomblikke" soos gradeplegtighede, troues, die geboorte van 'n eerste kind, verhuising, en egskeiding. Sommige winkels gebruik aankoopdata om hierdie gebeure te identifiseer en die bemarkingsgeleentheid te benut.

Sommige gewoontes staan bekend as "hoeksteengewoontes" en hulle beïnvloed die vorming van ander gewoontes. Iemand wat byvoorbeeld na sy liggaam omsien en die gewoonte het om gereeld oefen, sal ook beter eet en sy kredietkaart minder gebruik. In besigheid kan veiligheid 'n hoeksteengewoonte wees wat ander gewoontes beïnvloed wat tot groter produktiwiteit lei.

Die gewoonte-doelwit-tussenvlak of -wisselwerking word beperk deur die spesifieke manier waarop gewoontes aangeleer en in ons geheue verteenwoordig word. Spesifiek die assosiatiewe leer wat gewoontes onderlê, word deur die stadige, toenemende opbou van inligting in die prosessuele geheue gekenmerk. Gewoontes kan 'n persoon se doelwitte óf bevoordeel óf benadeel.

Doelwitte rig die vorming van gewoontes deur die aanvanklike uitkomsgeoriënteerde motivering vir responsherhaling te bied. In hierdie sin is gewoontes dikwels 'n terugwysing na vorige doelwitnastrewing. Wanneer 'n gewoonte egter een aksie motiveer, maar 'n bewustelike doelwit 'n ander aksie vereis, kan 'n opposisionele konteks ontstaan. Wanneer die gewoonte die bewustelike doel oorheers, het 'n vasleggingsfout ("capture error")plaasgevind.

Gedragsvoorspelling is ook 'n uitvloeisel van doelwitte. Gedragsvoorspelling hou verband met die waarskynlikheid dat 'n gewoonte sal vorm, maar ten einde daardie gewoonte te vorm, moet 'n doelwit aanvanklik teenwoordig wees. Die invloed van doelwitte op gewoontes onderskei gewoontes van outomatiese denkprosesse. 

Die volgende is 'n beskrywing van 'n klassieke doelwitdevaluasie-eksperiment (uit 'n "Scientific American MIND-"webjoernaalinskrywing, Should Habits or Goals Direct Your Life? It Depends) wat die verskil tussen doelwitgerigte en gewoontegedrag demonstreer:

Sekere gewoontes kan as senuweeagtige gewoontes geklassifiseer word. Dit sluit in naelbytery, stotter, snuif en kopstampery. Dit word as simptome van 'n emosionele toestand beskou en is gewoonlik gebaseer op angs, onsekerheid, minderwaardigheidgevoelens en spanning. Hierdie gewoontes word dikwels op 'n jong ouderdom gevorm en kan die gevolg van 'n behoefte aan aandag wees. Wanneer iemand 'n senuweeagtige gewoonte probeer verbreek, is dit belangriker om die oorsaak van die senuweeagtige gevoel te hanteer as die simptoom (die gewoonte self).

'n Slegte gewoonte is 'n ongewenste gedragspatroon. Algemene voorbeelde sluit in: uitstel, kriewelrigheid, oorbesteding, naelbytery. Hoe gouer 'n mens hierdie slegte gewoontes identifiseer, hoe makliker is dit om daarvan ontslae te raak.

'n Sleutelfaktor in die onderskeiding tussen 'n slegte gewoonte en 'n verslawing of geestesteuring is wilskrag. As 'n persoon beheer oor die gedrag het, is dit 'n gewoonte. Goeie voornemens kan die negatiewe uitwerking van swak gewoontes omverwerp, maar die effek daarvan blyk onafhanklik en bykomend te wees—die slegte gewoontes bly, maar word onderdruk en nie soseer gekanselleer nie.

Daar is baie tegnieke vir die eliminering van slegte gewoontes, bv. die "onttrekking van versterkers"—die identifisering en verwydering van faktore wat die gewoonte aktiveer en versterk. Die basale ganglia onthou die konteks wat 'n gewoonte sneller, dus kan 'n gewoontes herleef as 'n sneller weer sy verskyning maak. Daar word aanbeveel dat slegte gewoontes so gou moontlik geïdentifiseer en geëlimineer word. Gewoonte-eliminering raak moeiliker met die jare aangesien gewoontes deur herhaling gedurende 'n leeftyd akkumulatief versterk word. Volgens Charles Duhigg is daar vir elke gewoonte 'n siklus wat 'n sein, roetine en beloning insluit. 'n Voorbeeld van 'n gewoontesiklus is: 'n TV-program maak klaar (sein), die persoon loop yskas toe (roetine) en eet iets (beloning). Die sleutel tot gewoonteverandering is om jou sein te identifiseer en jou roetine en beloning aan te pas.



</doc>
<doc id="120572" url="https://af.wikipedia.org/wiki?curid=120572" title="Coop Himmelb(l)au">
Coop Himmelb(l)au

Coop Himmelb(l)au is 'n avantgardistiese argitekte-ateljee wat in 1968 deur Wolf D. Prix, Helmut Swiczinsky en Michael Holzer in die Oostenrykse hoofstad Wene gestig is en intussen op internasionale vlak optree, met filiale in Los Angeles (sedert 1988), Londen, Frankfurt am Main, Parys, Beijing en Bakoe en 150 medewerkers uit 19 lande. Die ateljee verwesenlik 'n verskeidenheid projekte wat binne die kader van argitektuur, stadsbeplanning, ontwerp en kuns val. Sy vernaamste werke sluit die Gasometer B-woonstelgebou in Wene (2001), die "BMW Welt" in München (2007) en "Skytower", die nuwe hoofkwartier van die Europese Sentrale Bank in Frankfurt am Main (2015), in.

Wolf D. Prix, wat ná die onttrekking van sy vennote Swiczinsky en Holzer uit die ateljee as Coop Himmelb(l)au se hoof uitvoerende beampte en hoofontwerper fungeer, word onder die vroeë baanbrekers van die dekonstruktivistiese stroming binne die internasionale boukuns gereken. Die ateljee het 'n internasionale deurbraak gemaak met hulle uitnodiging tot die uitstalling "Deconstructivist Architecture" wat in 1988 deur die New Yorkse "Museum of Modern Art (MoMA)" gereël is.


</doc>
<doc id="120574" url="https://af.wikipedia.org/wiki?curid=120574" title="Wolf D. Prix">
Wolf D. Prix

Wolf Dieter Prix (* 13 Desember 1942 in Wene, Oostenryk) is 'n Oostenrykse argitek. In 1968 was hy een van die medestigters van die Weense argitekte-ateljee Coop Himmelb(l)au wat internasionale erkenning geniet as een van die vernaamste verteenwoordigers van dekonstruktivisme.

Prix het sy opleiding aan die Tegniese Universiteit Wene, die "Architectural Association" in Londen en die "Southern California Institute of Architecture" in Los Angeles ontvang. In 1968 het hy saam met Helmut Swiczinsky en Michael Holzer die Weense argitekte-koöperatief Coop Himmelb(l)au gestig. Nadat Holzer (in 1971) en Swiczinsky (in 2001) die ateljee verlaat het, is Prix die enigste stigterslid wat steeds by Coop Himmelb(l)au betrokke is en tans die funksies van "Design Principal" en hoof uitvoerende beampte vervul.

In 1993 is Wolf D. Prix as professor in argitektuur aan die Universiteit vir Toegepaste Kuns te Wene aangestel. Tien jaar later is hy aangestel as direkteur van die Universiteit se Instituut vir Argitektuur ('n pos wat hy tot 2012 beklee het) en as vise-rektor.


</doc>
<doc id="120581" url="https://af.wikipedia.org/wiki?curid=120581" title="Patrick Hughes (kunstenaar)">
Patrick Hughes (kunstenaar)

Patrick Hughes (* 20 Oktober 1939 in Birmingham, Engeland) is 'n Britse kunstenaar wat hom veral met optiese en visuele illusies, die wetenskap van waarneming en die karakter van kunstenaarsvoorstellings besig hou. Hughes, wat 'n graad by die Graham Day-kollege in Leeds verwerf en vervolgens 'n tyd lank as dosent aan die Leeds-kunskollege werksaam was voordat hy vir 'n loopbaan as kunstenaar gekies het, het baie van sy werke vanuit 'n omgekeerde perspektief ("reverspective") geskep - as optiese illusies op 'n driedimensionele oppervlak waarby juis dié dele van 'n beeld, wat fisies die naaste lê, vir die waarnemer lyk asof hulle veraf is.

Die eerste uitstalling van Hughes se werke is in 1961 gereël. Drie jaar later het "Sticking-out Room", sy eerste "reverspective", ontstaan. Sedert 1970 word sy werke in samewerking met die kunsgalery "Angela Flowers Gallery" (tans "Flowers Gallery") vertoon. Hughes het drie boeke oor die visuele en verbale retoriek van die paradoks en die oksimoron geskryf en saamgestel.



</doc>
<doc id="120583" url="https://af.wikipedia.org/wiki?curid=120583" title="Internasionale Afrikaans-Ekspo">
Internasionale Afrikaans-Ekspo

Die Internasionale Afrikaans-Ekspo is 'n skryfkompetisie wat deur die FAK georganiseer word om die kreatiewe hantering van Afrikaans deur leerders en studente te bevorder. 

Alle graad 6- tot 12-leerders asook studente kan deelneem ongeag in watter land hulle woon. 

Die tema vir 2017 se ekspo is "protes". 


</doc>
<doc id="120587" url="https://af.wikipedia.org/wiki?curid=120587" title="Shaktisme">
Shaktisme

Shaktisme of Sjaktisme (Sanskrit: शाक्तं "Śāktaṃ"; letterlik "die leerstelling van energie, krag, die Godin") is een van die vier groot tradisies in Hindoeïsme; daar word geglo die metafisiese werklikheid is vroulik en die Devi (Godin) is die hoogste wese. ’n Verskeidenheid godinne word aanbid, maar almal word beskou as aspekte van dieselfde oppergodin. Shaktisme het verskillende subtradisies, wat wissel van dié wat gefokus is op die grasieuse Lakshmi tot dié wat Kali aanbid, en sommige Shakti-subtradisies verbind hul godin met Shiva of Vishnu.

Die "Sruti"- en "Smriti"-geskrifte van Hindoeïsme is ’n belangrike historiese raamwerk van Shaktisme. Ook belangrik is die geskrifte "Devi Mahatmya" en "Devi-Bhagavata Purana", en Shakta Upanishads soos die "Devi Upanishad". Veral die "Devi Mahatmya" word in Shaktism net so belangrik beskou as die "Bhagavad Gita".

Die panteon van godinne in Shaktisme het gegroei ná die agteruitgang van Boeddhisme in Indië; Hindoe- en Boeddhistegodinne is saamgevoeg om die Mahavidya, ’n lys van 10 godinne, te vorm. Die mees algemene aspekte van Devi in Shaktisme sluit in Durga, Kali, Amba, Lakshmi, Parvati en Tripurasundari. Die godin-gebaseerde tradisie is veral gewild in Wes-Bengale, Assam, Tripura, Nepal en die buurstreke, waar feeste soos die "Durga puja" plaasvind. 

Shaktistiese idees het Vaishnavisme en Shaivisme beïnvloed, waarin die godinne beskou word as "shakti" van onderskeidelik Vishnu en Shiva.



</doc>
<doc id="120590" url="https://af.wikipedia.org/wiki?curid=120590" title="Olifantsnekdam">
Olifantsnekdam

Olifantsnekdam, is 'n boogtipedam in die Magaliesberg naby Rustenburg in Noordwes. Dit is in 1929 voltooi en dam die Hexrivier op. Dit het 'n bakmaat van 14 200 000 m en 'n oppervlakte van 272 ha. Die wal is 30 m hoog met 'n lengte van 129 m. Dit is hoofsaaklik 'n besproeiingsdam en het 'n gevaarrisiko van 3.



</doc>
<doc id="120591" url="https://af.wikipedia.org/wiki?curid=120591" title="Smartisme">
Smartisme

Smartisme, of die Smarta-tradisie, is ’n beweging in Hindoeïsme wat saam met die Purana-letterkundegenre ontwikkel het. Vyf altare met vyf gelyke gode word aanbid: Vishnu, Shiva, Ganesha, Surya en Devi (Shakti). Die Smarta-tradisie verskil van die ouer Shrauta-tradisie, wat geskoei was op uitgebreide rituele en rites. Daar was ’n taamlike oorvleueling van die idees en praktyke van Smartisme met dié van ander Hindoetradisies soos Shaivisme, Vaishnavisme en Shaktisme.

Die Smarta-tradisie het in die vroeë klassieke tydperk van Hindoeïsme, omstreeks die begin van die Christelike tydperk, ontwikkel toe Hindoeïsme ontstaan het uit die wisselwerking tussen Brahmanisme en plaaslike tradisies. 




</doc>
<doc id="120593" url="https://af.wikipedia.org/wiki?curid=120593" title="Purana">
Purana

Die term Purana (Sanskrit: पुराण "purāṇa"; letterlik "antiek, oud") verwys na ’n uitgebreide genre van Indiese letterkunde oor ’n groot reeks onderwerpe, veral mites, legendes en ander tradisionele verhale. Dit is hoofsaaklik in Sanskrit geskryf, maar ook in streekstale. 

Verskeie van hierdie geskrifte is genoem na belangrike Hindoegode soos Vishnu, Shiva en Devi. Die Purana-letterkundegenre word in beide Hindoeïsme en Djainisme aangetref.

Die Puranas is ensiklopedies en sluit uiteenlopende onderwerpe in soos die skeppingsleer, kosmologie, stamboeke van gode, godinne, konings, helde en halfgode, volksverhale, pelgrimstogte, tempels, medisyne, sterrekunde, grammatika, mineralogie, humor, liefdesverhale, teologie en filosofie. Die inhoud is geensins eenvormig nie en daar is verskeie manuskripte van elke Purana wat onderling verskil. Dit is anonieme tekste en waarskynlik die werk van baie skrywers oor die eeue heen; in teenstelling daarmee het die meeste Djaina-puranas ’n datum en die naam van ’n skrywer by.

Daar is 18 Mahapuranas (Groot Puranas) en 18 Upapuranas (Klein Puranas), met meer as 400 000 verse. Die eerste weergawes van die onderskeie Puranas is waarskynlik tussen die 3de en 10de eeu saamgestel. Die Puranas word beskou as smriti, werke waarvan aangeneem word dit berus op ’n goddelike openbaring maar is deur mense saamgestel en oorvertel.

Die Puranas was invloedryk in die Hindoekultuur en het groot jaarlikse nasionale en streeksfeeste geïnspireer. Hul rol en waarde as sektariese godsdienstekste en historiese tekste is omstrede, want baie gode en godinne word geprys en dit is nie duidelik presies hoe sektaries hulle is nie, volgens Ludo Rocher. Die godsdienspraktyke wat daarin vervat is, word beskou as "Vaidika" (in ooreenstemming met Vediese letterkunde). 

Die "Bhagavatapurana" word beskou as een van die gewildste tekste in die genre. 

Die belangrikste van die baie tekste wat Puranas genoem word, is die "Mahāpurāṇas", of Groot Puranas. Daar is altesaam 18, wat dikwels in drie groepe van ses elk verdeel word. Elke groep word met 'n ander godheid verbind. 

Die verskil tussen die Mahapuranas en Upapuranas is volgens Rajendra Hazra as volg: "’n Mahapurana is bekend, en dié wat minder bekend is, is ’n Upapurana." Rocher sê die onderskeid is niehistories; dit kom selde in die Puranas voor en is waarskynlik "van onlangse oorsprong".

Daar is 18 Upapuranas, maar die titels wat op dié lys hoort, word betwis. Hulle sluit in die Sanatkumara-, Narasimha-, Brihannaradiya-, Shivarahasya-, Durvasa-, Kapila-, Bhargava-, Kalika-, Samba-, Nandi-, Surya-, Parasara-, Vasishtha-, Devibhagavata- en Ganeshapurana. Net ’n paar van hulle is met ’n kritiese oog versorg.

Beide die Ganesha- en Mudgalapurana is aan Ganesha gewy. Die Devibhagavatapurana, oor die godin Durga, het (saam met die Devi Mahatmya van die "Markandeyapurana") ’n basiese teks geword vir Devi-aanbidders.

Verskeie Puranas, soos die "Matysapurana", noem "vyf eienskappe" of "vyf tekens" van ’n Purana:

’n Paar Puranas, soos die gewilde "Bhagavatapurana", voeg nog vyf eienskappe by:

Hierdie vyf of tien afdelings sluit in onderwerpe soos biografieë, mites, geografie, medisyne, astronomie, Hindoetempels, pelgrimstogte, mondigwording, welsyn, etiek, pligte, regte, dharma, goddelike ingryping in kosmiese en menslike sake, liefdesverhale, feeste en filosofie. 
Die Puranas het mans en gode met mekaar verbind, in ’n godsdiens- én ’n algemene sin. Die Puranas volg hier ’n sekere patroon. Dit begin met ’n inleiding: ’n Toekomstige volgeling word beskryf as onkundig oor die god, maar tog nuuskierig. Die volgeling kom meer oor die god te wete en dit begin die spirituele bewuswording. Daarna word beskryf hoe die god se genade die persoon begin oorreed en bekeer, die volgeling betoon dan verering, die god beloon hom daarvoor en uit dankbaarheid betoon die volgeling verdere verering.

Mettertyd is hoofstukke en verse van een Purana opgeneem in die teks van ’n ander. Net so is inhoud uit Vediese geskrifte, smriti's en soetras oorgeneem, ouer verse is met nuwes vervang en so is manuskripte geskep met dieselfde naam, maar teenstrydige inhoud. Die inhoud oor konings, wysgeers en ander mense is deels histories, deels hagiografies, en soms is dit selfs opgemaak. Die baie teenstrydigheide en verkeerde feite het veral van die 12de eeu af voorgekom, en dit kan afgelei word uit kruisverwysings in die geskrifte; die "Kurmapurana" het byvoorbeeld volgens die "Matsyapurana" 18 000 verse, volgens die "Agnipurana" 8 000 en volgens die "Naradiyapurana" 17 000.

Ondanks die teenstrydighede is daar ooreenkomste in die tekste van die hele korpus, maar dit is onmoontlik om vas te stel in watter mate die Puranas mekaar beïnvloed het. Die korpus moet dus liefs as ’n sinchroniese geheel gelees word. ’n Voorbeeld van ’n mite wat algemeen voorkom, is die "lingabhava" – die "verskyning van die linga". Die verhaal gaan oor die drie hoofgode, Brahma, Vishnu en Shiva, wat byeenkom en debatteer. Ná verskillende weergawes van die daaropvolgende gebeure, word Shiva se glorie eindelik gevestig deur die verskyning van die linga. Dié mite kom in die Vayu-, Brahmanda-, Shiva-, Skanda- en ander Puranas voor.

Die geskrifte is in Sanskrit sowel as streektale geskryf, en feitlik geheel en al in koepletvorm.

Die inhoud van die Puranas is volgens Max Muller onafhanklik, het dikwels in die loop van die geskiedenis verander en hou min verband met geskrifte van die Vediese religie. Sommige geleerdes meen daar is ’n verband, ten minste in spirituele temas en teologie. Die Puranas probeer die Vediese geskrifte aanvul en interpreteer.

Ondanks die baie uiteenlopende manuskripte uit die antieke en Middeleeuse Indië wat bewaar gebly het, is daar ’n gebrek aan historiese data in hulle. Nie die naam van die skrywer of die datum van hul samestelling is bekend nie, want hulle is van een geslag tot die volgende gekopieer. Hierdie gebrek het 19de-eeuse geleerdes in die versoeking gebring om die Puranas as ’n bron van chronologiese en historiese inligting oor Indië en Hindoeïsme te gebruik. Dit is óf vinnig verwerp deur ander geleerdes óf dit het omstrede geword, want die Puranas sluit fabels en fiksie in en die inhoud oor die korpus heen is teenstrydig.

Die Puranas is volgens Kees Bolle "groot, dikwels ensiklopediese werke" uit die antieke en Middeleeuse Indië. Van hulle, soos die "Agnipurana" en "Matsyapurana", dek alle soorte onderwerpe en behandel volgens Rocher alles van fiksie tot feite, van praktiese resepte tot abstrakte filosofie, van geografiese reisgidse tot grimeermiddels, van feeste tot astronomie. Nes ensiklopedieë is die Puranas gereeld bygewerk en aangepas om aktueel te bly. 

Sommige van die 36 groot en klein Puranas is egter handboeke met ’n meer gespesifiseerde fokus. So behandel die "Skandapurana", "Padmapurana" en "Bhavishyapurana" hoofsaaklik pelgrimsreise, terwyl die "Vayupurana" en "Brahmandapurana" meer op geskiedenis, mitologie en legendes fokus.



</doc>
<doc id="120594" url="https://af.wikipedia.org/wiki?curid=120594" title="Rutiel">
Rutiel

Rutiel is 'n mineraal met chemiese formule . 

Dis een van ses minerale met hierdie samestelling. Die bekendste ander strukture is anataas (tetragonaal) en brookiet (ortorombies). Rutiel kom voor in die hoëtemperatuur- en hoëdrukfase. Anataas transformeer na rutiel bo 730 °C. Benewens hierdie strukture is ook bekend:

Om die verskeie polimorfe te onderskei word X-straaldiffraksie of Ramanspektroskopie dikwels aangewend.

Rutiel is naas ilmeniet en anataas 'n belangrike bron van titaan en word in verskeie lande soos Australië, Brasilië en ook Suid-Afrika gemyn. Die eerste verskeping van rutiel was in 1977 van die mineraalsande van Richardsbaai in KwaZulu-Natal.

Rutiel is die argetipe van die C4-struktuur van die strukturbericht-klassifikasie. Dit het 'n tetragonale struktuur waarin die titaankatione deur 'n oktaëder van suurstofione omring word.


</doc>
<doc id="120596" url="https://af.wikipedia.org/wiki?curid=120596" title="Anataas">
Anataas

Anataas is 'n mineraal met formule . Dit is een van ses strukture met hierdie formule. Dit is 'n laetemperatuur- en laedrukfase wat oorgaan in die rutiel-struktuur bo 730 °C.


</doc>
<doc id="120598" url="https://af.wikipedia.org/wiki?curid=120598" title="Autuniet">
Autuniet

Autuniet is 'n mineraal met formule .10-12.

Dit het 'n eie struktuurtipe wat in die strukturbericht-klassifikasie met H5 aangedui word Dit is 'n ortorombiese struktuur wat van die -struktuur (D1) afgelei is. 

Die naam is afgelei van die Franse stad Autun.


</doc>
<doc id="120600" url="https://af.wikipedia.org/wiki?curid=120600" title="Coenagrionidae">
Coenagrionidae

Coenagrionidae is ’n familie van waterjuffers in die Odonataorde. Die familie bestaan uit ongeveer 1200 verskillende spesies, een van die grootste Odonata-families, waarvan ongeveer 150 in Afrika suid van die Sahara voorkom en 38 in Suid-Afrika.




</doc>
<doc id="120601" url="https://af.wikipedia.org/wiki?curid=120601" title="Pterostigma">
Pterostigma

Die Pterostigma is 'n sel wat aan die vlerke van insekte voorkom, wat dikwels verdik of gekleur is, en opvallend is. Dit is veral opvallend in naaldekokers en waterjuffers, maar ook in ander insekgroepe, soos raphidioptera, hymenoptera en megaloptera.
Die pterostigma is die swaarste deel van 'n insek se vlerk, en dit verbeter die insek se sweefvermoë. Sonder die pterostigma sal vibrasies teen 'n sekere kritiese spoed op die vlerk plaasvind, wat dit vir die insek onmoontlik sal maak om te sweef. Toetse wat op 'n naaldekokerspesie gedoen is, toon dat met die pterostigma die kritieke sweefsnelheid met 10–25% laat toegeneem.

Sommige waterjufferwyfies in die Calopterygidaefamilie het 'n "pseudopterostigma". Dit kom op dieselfde deel van die vlerk as die pterostigma voor, maar word deur are deurkruis en het 'n ligter kleur as die omliggende areas van die vlerk.


</doc>
<doc id="120603" url="https://af.wikipedia.org/wiki?curid=120603" title="Carnotiet">
Carnotiet

Carnotiet is 'n mineraal met formule .3. Dit is na Marie-Adolphe Carnot [27 Januarie, 1839 Parys, Frankryk - 20 Junie 1920] genoem. Hy was 'n Franse mynbouingenieur en chemikus. Dié mineraal is radioaktief en bevat naas uraan gewoonlik ook uraan se vervalprodukte soos radium.

Carnotiet is 'n belangrike erts vir vanadium en uraan. Dit word in die Carrizo-berggebied in die noordweste van New Mexico aangetref. Hierdie is 'n Navaho-reservaat. Van Mei 1942 tot Februarie 1944 is hier ongeveer 22,000 ton erts gemyn. 

Karnotietneerslae word in Australië, Namibië, Suid-Afrika, Mauretanië, Somalië, Jordanië, die VS, Argentinië en China aangetref. Die volopste voorrade is:


</doc>
<doc id="120604" url="https://af.wikipedia.org/wiki?curid=120604" title="Die Briels">
Die Briels

Die Briels was ’n Afrikaanse sanggroep. Frans en Sannie Briel het hulle eerste album, "My gryse ou moeder", op 24 Augustus 1954 opgeneem. Later was hulle bekend vir liedjies soos "Drie wit kissies", "Trein na Pretoria", "Ter nagedagtenis aan 435 mynwerkers" en "Mynerslied". Hulle liedjies was doelbewus somber en sentimenteel en is destyds deur die FAK as 'n verleentheid beskou. 'n SAUK-brief van 6 Augustus 1957 toon dat twee van hulle liedjies, "Saans deur die tralies" en "Engel in die hemel", op radio verban was.

Die Briels was 'n werkersklas Afrikaanse gesin. Frans het op die spoorweë en later vir Yskor gewerk, terwyl Sannie 'n vurkhyser bestuur het. Die realiteite van 'n werkersklas-lewe het dikwels in hul musiek tot uiting gekom. Hulle het die koerante vir nuus oor rampe deursoek, wat as temas vir nuwe liedjies ingespan is. Hierdie swaar onderwerpe was destyds gewild en die albums het goed onder ouer luisteraars verkoop, terwyl jongmense nie regtig na Afrikaanse musiek geluister het nie. Ondanks hul goeie verkope het Die Briels arm gebly. Kunstenaars het nie tantième ontvang nie en 'n vaste fooi is vir opnames betaal.

In 1961 stel hulle "Die Mynerslied" vry, geïnspireer deur die Coalbrook-mynramp van Januarie 1960, waarin 435 mynwerkers omgekom het (waarvan 429 swart trekarbeiders uit Lesotho en Mosambiek). Liedjies soos "Ter nagedagtenis aan 435 Mynwerkers" en "Mynerslied" was 'n somber herinnering aan hierdie tragedie, maar was uiters gewild in 'n tyd waarin ander Afrikaanse musiek meestal lighartig was. Hoewel die Sharpeville-slagting slegs 'n paar maande na die Coalbrook-ramp plaasgevind het, is dit nie in 'n liedjie verwerk nie.

In die 1980's het die Die Briels se musiek, saam met die alternatiewe Afrikaanse musiek van die tyd, 'n herlewing beleef. Frans is in 1985 en Sannie in 1996 oorlede.

"Die Trein na Pretoria" is Die Briels se bekendste treffer. Dis 'n treurige verhaal van 'n meisie wat vir haar sterwende ma in Pretoria wil gaan kuier. Sy het egter nie geld om vir die treinkaartjie te betaal nie en die kondukteur besluit om haar te help. Die liedjie is in 2015 deur Maroela Media tydens hulle "Grootste Afrikaanse Liedjie van Alle Tye"-veldtog as een van die top 10 treffers in die tradisionele kategorie benoem.



</doc>
<doc id="120611" url="https://af.wikipedia.org/wiki?curid=120611" title="Michael Brimer">
Michael Brimer

Michael Brimer (1933-) is 'n Suid-Afrikaanse pianis, orrelis, dirigent en komponis. Hy het hom in 1958 in Australië gevestig, waar hy Beethoven se 32 klaviersonatas en al Schumann se klavierwerke vir opnames uitgevoer het. Saam met sy vrou, Judith, het hy die "Bermagui Four Winds"-fees begin. Sy Klavierkonsert No. 2 is opgeneem, en sy boek, "Utopia Unlimited", het in 1975 verskyn.

Brimer is op 8 Augustus 1933 is Suid-Afrika gebore en studeer onder Eleanor Bonnar, 'n leerling van Leopold Godowsky. Daarna studeer hy aan die Universiteit van Kaapstad, die Royal College of Music, die Royal School of Church Music in Londen en aan die Universiteit van Cambridge. Hy het ook in Wene en Australië studeer.

Sy akademiese loopbaan het afsprake as buitengewone professor aan die Universiteit van Wes-Australië, Monash Universiteit en die Universiteit van Natal ingesluit, asook as dekaan van die Fakulteit Musiek aan die Universiteit van Kaapstad en Ormond Professor in Musiek aan die Universiteit van Melbourne, waar hy vir 9 jaar werksaam was. Daarna is hy as emeritus professor by Melbourne-universiteit aangestel en het hy hom in Sydney gevestig.

As pianis het hy oor die wêreld konserte as solis en kamermusikus aangebied. In 1962 was hy die eerste om Malcolm Williamson se Klavierkonsert nr. 2 uit te voer. Hy ook vyf keer die volledige reeks van Beethoven se 32 klaviersonatas uitgevoer. Volgens Brimer was hy die eerste Australiese pianis om die volledige Beethoven-sonatas op te neem. Die reeks lewendige opnames is in 1986 uitgesaai en was vir kommersiële verstelling op kasset bestem, maar as gevolg van 'n tegniese probleem is nie al die sonatas vrygestel nie.

As orrelis het hy vertonings in die Royal Albert Hall, by Clare en King's Colleges, Cambridge, en in Sydney en Melbourne se stadsale aangebied, sowel as solis saam met verskeie Australiese orkeste.

Hy het ook orkeste in Australië en in die buiteland gedirigeer. Onder meer in opera-, koor- en orkesrepertoire, van klassieke tot kontemporêre werke, insluitend première-optredes.

Sy boek "Utopia Unlimited: The Complete Musician and His World" is in 1975 in Kaapstad gepubliseer.


</doc>
<doc id="120612" url="https://af.wikipedia.org/wiki?curid=120612" title="Britannia (simbool)">
Britannia (simbool)

Britannia (of Lady Britannia) is ’n vroulike figuur wat Brittanje verteenwoordig. Britannia het gewoonlik ’n helm op haar kop en ’n drietandvurk in haar hand. Sy het ook ’n skild met die ontwerp van die Britse vlag daarop.

Britannia versinnebeeld 'n krygshaftige maagd. Die drietand is 'n simbool van haar heerskappy oor die oseane. Sy dra 'n klassieke Romeinse uniform en haar helm het pluime op. Haar skild beeld die Kruis van Sint-George en die Kruis van Sint-Andreas daarop uit.

Hierdie figuur is voorheen op muntstukke en medaljes van die Britse Ryk afgebeeld. ""Rule Brittannia"", wat na haar verwys, is ook ’n gewilde nasionale lied.

Britannia is die Britse teenhanger van die Nederlandse maagd, Germania en die Franse Marianne.


</doc>
<doc id="120613" url="https://af.wikipedia.org/wiki?curid=120613" title="Britannia">
Britannia

Britannia kan na een van die volgende verwys:



</doc>
<doc id="120615" url="https://af.wikipedia.org/wiki?curid=120615" title="Britse Ope">
Britse Ope

Die Britse Ope is die belangrikste Britse gholftoernooi. Dit word elke jaar in ’n ander deel van Brittanje gehou. Die "Ope" in die naam beteken dat beide amateur- en beroepspelers mag deelneem.

Die Britse Ope is die oudste van die vier groot gholfkampioenskappe vir mans. Die geleentheid word jaarliks deur "The R&A" geadministreer en by een van verskeie gesogte gholfklubs in die Verenigde Koninkryk aangebied. Dit word tans in die middel van Julie gespeel, ná die VSA Ope, maar voor die PGA-kampioenskap (as die 3de van die 4 Grand Slam-gholftoernooie).

Die toernooi is vir die eerste keer op 17 Oktober 1860 op die Prestwick-gholfbaan in Skotland aangebied. Die eerste elf wedstryde het op hierdie baan plaasgevind. Ná 'n jaar sonder 'n toernooi is dit in 1872 op 'n rotasiebasis tussen verskillende bane in Skotland heringestel. In 1894 is die toernooi vir die eerste keer buite Skotland, by die Royal St George's naby Sandwich in Kent, aangebied.

In 1892 is die toernooi na 72 putjies uitgebrei. In daardie jaar moes toeskouers vir die eerste keer toegangsgeld betaal. Dit was die enigste toernooi waar twee uitskakelings plaasgevind het, na die 2de en die 3de rondte. In 1985 is dit tot 'n enkele uitskakeling, na die tweede rondte, aangepas.


</doc>
<doc id="120616" url="https://af.wikipedia.org/wiki?curid=120616" title="Veda">
Veda

Die Vedas (Sanskrit: वेद "veda", "kennis") is ’n groot hoeveelheid geskrifte met hul oorsprong op die Indiese subkontinent. Die manuskripte, in Sanskrit, is die oudste geskrifte van Hindoeïsme. Hindoes beskou die Vedas as "apauruṣeya" ("nie van ’n mens nie, bomenslik" en "onpersoonlik, anoniem").

Vedas word ook genoem "śruti" ("wat gehoor word") letterkunde, wat dit onderskei van "smṛti" ("wat onthou word") godsdienstekste. Die Vedas word deur ortodokse Indiese teoloë beskou as onthullings wat deur antieke wysgeers gesien is ná intense meditasie, en teks wat sedert antieke tye versigtig bewaar word. In die epiese Hindoegedig "Mahabharata" kry die god Brahma die lof vir die skepping van die Vedas. Volgens die Vediese himnes self is hulle vernuftig deur "rishi's" (wysgeers) geskep ná geïnspireerde skeppingsvernuf, nes ’n timmerman ’n strydwa bou.

Daar is vier Vedas: die "Rigveda, Yajurveda, Samaveda" en "Atharvaveda". Elk word onderverdeel in vier groot tekstipes – die Samhitas (mantras en seëngebede), Aranyakas (geskrifte oor rituele, seremonies en offerandes), Brahmanas (kommentaar op rituele, seremonies en offerandes) en Upanishads (teks wat meditasie, filosofie en spirituele kennis bespreek). Sommige geleerdes voeg ’n vyfde kategorie by: die Upasanas (aanbidding).

Die verskillende Indiese filosofieë en denominasies het verskillende sienings van die Vedas. Skole wat die geskrifte as hul skriftelike gesag beskou, word "ortodoks" (āstika) genoem. Ander tradisies, soos die Lokayata, Carvaka, Ajivika, Boeddhisme en Djainisme, vir wie die Vedas nie gesaghebbend is nie, word "heterodoks" of "nie-ortodoks" (nāstika) genoem. Ondanks hul verskille, bespreek die verskillende Vedas dieselfde idees en begrippe.

Die Sanskrit-woord "véda", "kennis, wysheid", is afgelei van die stam "*vid-", "om te weet". Dit is weer afgelei van die Proto-Indo-Europese stam "*u̯eid-", "om te sien, te weet". Die selfstandige naamwoord is afgelei van die Proto-Indo-Europese "*u̯eidos".

Die Vedas word in dele van Suid-Indië "Maṛai" of "Vaymoli" genoem. Marai beteken letterlik "verborge, ’n geheim".

Die oudste dele van die "Rigveda" het waarskynlik omstreeks 1500 v.C. ontstaan en die ander drie ’n paar eeue later. Aanvanklik is hulle mondelings deur priesters oorgedra, maar omstreeks 500 v.C. is hulle op skrif gestel. Die tyd in die Indiese geskiedenis waarin die Vedas ontstaan het, word die Vediese tydperk genoem.

Teksontledings wys die Vedas het nie net een skrywer gehad nie, maar is mondelings oorgedra in die vorm van himnes en verhale. Dit was die werk van spesiale lede van die Brahmane, die sogenaamde "pandits", om die verse uit hul kop te leer. Spesiale versvorme en ritmes het dié taak vergemaklik. Later is die tekste neergeskryf en saamgevoeg.

Die oudste van die vier Vedas is die "Rigveda", wat in die mees argaïese vorm van Sanskrit geskryf is. Dit het sy huidige vorm aan die einde van die 2de millennium v.C. gekry, maar bevat tekste en himnes wat nog verder terugstrek. Die ander Vedas is later neergeskryf, waarskynlik aan die begin van die 1ste millennium v.C.

Die Vedas is saamgestel deur families Brahmane wat in sekere rituele gespesialiseer het. Hieruit het verskillende Vediese skole ("charanas") ontstaan, met elk sy eie hersiene weergawe ("shakha"). Die "Yajurveda" het verreweg die meeste "shakhas". Baie van hulle het in ’n sekere streek oorheers. Hierdeur kan die uitbreiding van die gebied van die Indo-Ariërs gevolg word; die oudste tekste uit die vroeë Vediese tydperk het in die Punjabgebied ontstaan, waarna daar ’n beweging ooswaarts waargeneem kan word na die gebied van die Kuru's en Panchalas ten tyde van die middel van die Vediese tydperk, en na Kosala en Videha in die laat Vediese tydperk.

Al vier Vedas bevat ’n versameling "Samhitas" (mantras en seëngebede), "Aranyakas" (geskrifte oor rituele, seremonies en offerandes), "Brahmanas" (kommentaar op rituele, seremonies en offerandes) en/of "Upanishads" (teks wat meditasie, filosofie en spirituele kennis bespreek). Sommige geleerdes voeg ’n vyfde kategorie by: die "Upasanas" (aanbidding).

Die vier Vedas is:

Die "Rigveda-Samhita" is die oudste bestaande Indo-Ariese geskrif. Dit is ’n versameling van 1 028 Sanskrit lofsange en 10 600 verse wat in 10 boeke saamgevat is. Die lofsange is aan godhede opgedra. Die boeke is oor verskeie eeue saamgestel – vanaf rofweg die tweede helfte van die 2de millennium v.C. (die vroeë Vediese tydperk) – deur digters van verskillende priestergroepe in die Punjabstreek van die noordwestelike Indiese subkontinent. Van die datums wat geraam word, is 1700-1100 v.C. (Max Müller) en 1450-1350 v.C. (Michael Witzel).

Die Rigveda is volgens duidelike riglyne saamgestel: Dit begin met ’n klein boek wat geadresseer is aan Agni, Indra en ander gode, almal gerangskik volgens die afnemende getal himnes aan elke godheid; vir elke god is die volgorde van die himnes van die langste tot die kortste; tog neem die getal himnes per boek toe; eindelik is die digmaat ook sistematies gerangskik van jagati en tristubh tot anustubh en gayatri namate die teks aanloop.

Wat inhoud betref, verander die aard van lofsange vir die gode in die vroeë boeke tot "Nasadiya Sukta", wat vrae vra soos "Wat is die oorsprong van die heelal; ken die gode ooit die antwoord?" Ander vrae sluit in "Wat is die waarde van welsyn in die gemeenskap?", "Waar kruip die son snags weg?" en "Wat is die semen van die kosmiese perd?"

Daar is ooreenkomste tussen die mitologie, rituele en taalgebruik van die "Rigveda" en dié in antieke Sentraal-Asië.

Die "Samaveda-Samhita", van "sāman" ("metriese himne, lofsang") bestaan uit 1 549 verse wat amper volledig uit die "Rigveda" gehaal is (buiten 75 mantras). Dit bestaan uit twee hoofdele: Die eerste deel sluit vier melodieversamelings in en die tweede deel drie verseboeke. Nes in die "Rigveda" begin die vroeë seksies gewoonlik met lofsange aan Agni en Indra, maar die inhoud verskuif daarna na die abstrakte. Hul digmaat verander ook in ’n afnemende volgorde.

In die "Samaveda" word sommige van die Rigveda-verse meer as een keer herhaal. Saam met die herhalings is daar altesaam 1 875 verse in die Samaveda-weergawe wat deur Griffith vertaal is. Twee groot weergawes het bewaar gebly: die "Ranayaniya/Kauthuma" en die "Jaiminiya/Talavakara". Die doel daarvan was liturgies van aard; hulle was die repertoire van die "sangerpriesters".

Die "Yajurveda-Samhita" is ’n samestelling van rituele offerspreuke wat priesters opgesê het terwyl iemand rituele uitgevoer het. Die vroegste weergawes sluit sowat 1 875 verse in wat van dié in die "Rigveda" verskil, maar tog daarop geskoei is. Anders as die "Samaveda", wat feitlik heeltemal op die "Rigveda"-mantras gebaseer is, is die "Yajurveda"-samhitas in prosavorm en verskil dit taalkundig van vroeëre Vediese geskrifte. Die "Yajurveda" is die hoofbron van inligting oor offerandes en verwante rituele in die Vediese tydperk.

Daar is twee groot groepe geskrifte in hierdie Veda: "Swart" ("Krishna") en "Wit" ("Shukla"). Die term "Swart" dui op die "ongeordende" versameling verse, in teenstelling met die "Wit" ("goed geordende") verse. Die Wit "Yajurveda" skei die "Samhita" van die "Brahmana" (die "Shatapatha-Brahmana"), terwyl die Swart "Yajurveda" die "Samhita" met "Brahmana"-kommentaar afwissel.

Die Artharvaveda-Samhita is die teks van die digters Atharvan en Angiras. Dit bevat 760 lofsange, waarvan sowat 160 uit die "Rigveda" kom. Die meeste van die verse is metries, maar sommige daarvan is in prosavorm. Twee verskillende weergawes van die tekste – die Saunaka en die Paippalada – het bewaar gebly. Die Atharvaveda is nie in die Vediese tydperk as ’n Veda erken nie, maar eers in die laat 1ste millennium v.C. Dit is laaste saamgestel, moontlik omstreeks 900 v.C., hoewel van die inhoud uit die tydperk van die Rigveda of vroeër kan kom.

Die Atharvaveda word soms die "Veda van Towerformules" genoem, ’n naam wat deur ander geleerdes as verkeerd beskou word. Die "Samhita"-deel verteenwoordig waarskynlik ’n tradisie van die 2de millennium v.C. om magies-godsdienstige rites te gebruik vir bygelowige angs, towerspreuke om siektes te genees wat glo deur demone veroorsaak is, en kruie- en ander natuurdrankies as medisyne. Baie van die boeke is gewy aan rituele sonder toorkrag, soos filosofiese gissings en teosofie.

Die "Atharvaveda" is ’n belangrike inligtingsbron oor die Vediese kultuur en die gebruike, gelowe, aspirasies en frustrasies van die alledaagse Vediese lewe en ook van konings en regerings. Dit sluit ook lofsange in oor die huwelik en verassing en vra vrae oor die betekenis van ’n ritueel.



</doc>
<doc id="120652" url="https://af.wikipedia.org/wiki?curid=120652" title="NZASM 32 Tonner 0-4-2RT">
NZASM 32 Tonner 0-4-2RT

Die NZASM 32 Tonner 0-4-2RT van 1894 was 'n Suid-Afrikaanse stoomlokomotief van die negentiende eeu in die Suid-Afrikaanse Republiek.

In 1894 bestel die Nederlands-Suid-Afrikaanse Spoorwegmaatskappy (NZASM) van die "Zuid-Afrikaansche Republiek" drie tandstang- en kleinrat-lokomotiewe met 'n -wielrangskikking. 'n Vierde lokomotief is in 1897 bestel. Hierdie lokomotiewe is in diens gestel op die tandstang- en kleinrat-spoorlyn tussen Waterval Onder en Waterval Boven.

Alle NZASM-lokomotiewe is deur hul gewig bekend, dus is hierdie lokomotiewe deur NZASM as bekend. Ná die Tweede Vryheidsoorlog is die lokomotiewe aan die Sentraal-Suid-Afrikaanse Spoorweë oorgedra waar hulle as Klas G lokomotiewe geklassifiseer is. Elke lokomotief het 'n naam gekry:

Die direkte afstand tussen Waterval Onder en Waterval Boven is slegs 4,8 km, maar Waterval Boven is 210 m hoër as Waterval Onder. Die spoorlyn kan nie die Elandsriviervallei volg sonder om die 95 m Elandsrivierwaterval in ag te neem nie. Dit is besluit om 'n 6,77 km spoorlyn aan die suidelike oewer van die vallei te bou met 'n 213 m tonnel tussen die twee dorpe. 'n Tandstang- en kleinrat-stelsel van 3,38 km is met die spoorlyn ingesluit. Wanneer 'n trein na Waterval Boven wil ry, trek 'n gewone lokomotief die trein en die stoot die trein. In die andere rigting, gaan die gewone lokomotief nog steeds eerste met die agteraan, waar hy as 'n rem bedryf is. Die gewig van treine is beperk tot 140 ton en die rit tussen die twee dorpe, insluitende treinverbinding en -ontbinding duur omtrent een uur.

In 1905 is nuwe 84-ton lokomotiewe bestel, maar die volgende jaar rapporteer die hooflokomotiefsuperintendent dat die -lokomotiewe en die tandstang en kleinrat uitgeput was. Daar is besluit om 'n nuwe spoorlyn tussen die twee dorpe te bou. In 1908 is hierdie stuk spoorlyn herbou aan die noorde oewer van die riviervallei. Die nuwe spoorlyn is 12,07 km lank, die helling was nie so steil nie en geen tandstang en kleinrat was nodig nie, dus word die oortollig. Die ou tonnel word 'n padtonnel totdat 'n nuwe padtonnel in 1974 gebou is.


</doc>
<doc id="120659" url="https://af.wikipedia.org/wiki?curid=120659" title="Toriumchroomsilisied">
Toriumchroomsilisied

Toriumchroomsilisied is 'n chemiese verbinding met formule 

Sy kristalstruktuur is in 1965 deur Ban en Sikirica gepubliseer. Hierdie struktuur is die argetipe van die D1 van die strukturbericht-klassifikasie wat by ongeveer 600 sogenaamde "122"-verbindings aangetref word.

Die struktuur kan in die I4/mmm-ruimtegroep beskryf word met die koördinate:

Die chroomatome word deur 'n tetraëder van silikonatome omring en die -tetraëders vorm lae wat 'n deursnee van die (anti)-fluoriet-struktuur weerspieël. Hierdie lae word deur Th-lae afgewissel wat kubies deur 8 Si-atome omring word. Daar is net een vrye parameter z van die Si-atome. Dié parameter se waarde kan van verbinding tot verbinding verskil. Hierdie struktuur is 'n geordende weergawe (superstruktuur) van die -struktuur waarin die aluminiumatome beide die Cr- en die Si-posisies beset.

Ban en Sirikica het die verbinding as eerste vervaardig deur verhitting van saamgeperste poeiers van die elemente onder die smeltpunt. Hulle het 'n reeks nuwe verbindings gevind met formule waar M = Cr, Mn, Fe, Co, Ni en Cu wat almal dieselfde struktuurtipe gevorm het. Die eenheidselle het nogtans effens verskil.

Die groot familie van stowwe wat hierdie struktuur besit is onderwerp van intensiewe navorsing, maar oor toriumchroomsilisied self is verder min bekend, behalwe 'n kwantumeganiese berekening van sy elastiese, elektroniese en magnetiese eienskappe. Hierdie berekenings voorspel dat dit 'n metallieke geleier moet wees en dat dit 'n grondtoestand moet hê waarin die spins in anitferromagnetiese 'strepe' geordend is en daar kovalente bindings tussen Si atome moet wees.

Die chroomatome het 'n magnetiese moment van 1.20(25) μB, wat by 'n temperatuur van 1,5 K antiferromagneties georden is.


</doc>
<doc id="120669" url="https://af.wikipedia.org/wiki?curid=120669" title="Vediese tydperk">
Vediese tydperk

Die Vediese tydperk ( 1500-500 v.C.) was die periode in die geskiedenis van Indië waartydens die Vedas, die oudste geskrifte van Hindoeïsme, saamgestel is. Die presiese datums van die tydperk is onseker; die oudste Veda, die Rigveda, is volgens sommige kenners tussen omstreeks 1700 en 1100 v.C. saamgestel. Dit word soms die vroeë Vediese tydperk genoem. 

Aan die begin van die Vediese tydperk het Indo-Ariërs Noord-Indië betrek en hul godsdienspraktyke met hulle saamgebring. Die kultuur word soms die Vediese beskawing genoem. Dit was aanvanklik ’n herdersgemeenskap wat in die noordwestelike dele van die Indiese subkontinent gesentreer was. Ná 1200 v.C. het dit na die Gangesvlakte versprei en is dit gekenmerk deur die opkoms van ’n landboubeskawing, ’n hiërargie van vier sosiale klasse en monargale staatvlakpolitiek. Sommige geleerdes glo die Vediese beskawing het ’n kombinasie van die Indo-Ariese en die Induskultuur gehad.

Teen die einde van die Vediese tydperk het groot, verstedelikte state en godsdiensbewegings soos Djainisme en Boeddhisme ontstaan wat ’n bedreiging vir Vediese ortodoksie ingehou het. Omstreeks die begin van die Christelike tydperk het die Vediese tradisie een van die hoofkomponente van die vroeë Hindoeïsme geword.




</doc>
<doc id="120675" url="https://af.wikipedia.org/wiki?curid=120675" title="Bannie Britz">
Bannie Britz

Bannie Britz (1935–2013) was ’n Suid-Afrikaanse argitek en professor in argitektuur aan die Universiteit van die Vrystaat. Hy het saam met sy vennoot Michael Scholes (1944-) in hulle ateljee, ’n omskepte kerk in Melville, Johannesburg, gewerk. Sy ontwerpe sluit in: openbare geboue, soos die parlement van die eertydse Bophuthatswana (vandag die Noordwes-wetgewer), die Apartheidsmuseum, kampusgeboue in Potchefstroom en Bloemfontein, asook verskeie woonhuise en kerke.

Barend Johannes Britz is op 30 Junie 1935 in Stellenbosch gebore. Hy het aan die Universiteit van Pretoria (Baccalaureus Argitektuur), die Universiteit van die Witwatersrand (Meesters in Stadsontwerp) en die Universiteit van die Vrystaat (Doktoraal in Argitektuur) studeer.

Sy veelbekroonde loopbaan het oor vyf dekades gestrek. Hy het 17 toekennings vir geboue wat hy ontwerp het van die Instituut van SA Argitekte ontvang. Hy is ook deur die S.A. Akademie vir Wetenskap en Kuns met 'n erepenning vir argitektuur bekroon (1992).

Professor Britz was 'n aktiewe akademikus en het talle referate oor argitektuur gepubliseer. Hy was vir baie jare 'n dosent aan die Wits-argitektuurskool. Hy was ook 'n gereelde eksterne eksaminator aan die meeste van Suid-Afrika se argitektuurskole.

Britz is op 27 Maart 2013 oorlede.


</doc>
<doc id="120676" url="https://af.wikipedia.org/wiki?curid=120676" title="Ramses III">
Ramses III

Usermaatre Ramses III (ook geskryf: Ramses III) was die tweede farao van die twintigste dinastie en word beskou as die laaste groote farao. Ramses III was die seun van die farao Setnakhte en koningin Tiy Merenese. Hy is waarskynlik deur een van sy vroue Tiye en haar seun Pentaweret vermoor.


</doc>
<doc id="120677" url="https://af.wikipedia.org/wiki?curid=120677" title="Trimurti">
Trimurti

Die Trimurti (; Sanskrit: त्रिमूर्ति ', "drie vorme") is die driedubbele godheid in Hindoeïsme waarin die kosmiese funksies skepping, onderhoud en vernietiging verpersoonlik word deur ’n triade van gode: gewoonlik Brahma die skepper, Vishnu die onderhouer en Shiva die vernietiger/vervormer. Individuele denominasies se weergawes kan egter verskil. Wanneer al drie gode van die Trimurti in ’n enkele avatar geïnkarneer word, is die avatar bekend as Dattatreya.

Shaiviste glo Shiva voer vyf aksies uit: skepping, onderhoud, vernietiging, die geheimhouding van grasie en die onthulling van grasie. Die eerste drie aksies word vereenselwig met Shiva as Sadyojata (soortgelyk aan Brahma), Vamadeva (Vishnu) en Aghora (Rudra). Hulle is nie ander gode as Shiva nie, maar ander vorme van hom. Net so is die Trimurti ’n vorm van Shiva. Volgens Shaiviste is Shiva die opperwese wat verskeie kritieke rolle vervul en toepaslike name en vorme daarvoor aanneem. 
Shaktiste glo die drie vorme van die Trimurti is vroulik en nie manlik nie: Mahasarasvati is die skepper, Mahalaxmi die onderhouer en Mahakali die vernietiger. Hierdie vroulike weergawe van die Trimurti word die Tridevi ("drie godinne") genoem. Die manlike gode Brahma, Vishnu en Shiva tree dan in ’n hulphoedanigheid vir die Tridevi op en as hul metgeselle.

In Smartisme word klem gelê op ’n groep van vyf gelykwaardige gode eerder as ’n enkele god. Die "Panchayatana puja"-stelsel ("aanbidding van die vyf gode") is ’n praktyk waarin ikone van vyf gode gebruik word: Shiva, Vishnu, ’n Devi (soos Parvati), Surya en enige ander god(in) wat die aanbidder verkies. Dié ikone help aanbidders om die aspekte van Brahman te visualiseer en daarop te fokus, eerder as op aparte wesens.

Ondanks die feit dat die "Vishnupurana" lui Vishnu kom as Brahma te voorskyn om te skep en as Rudra (Shiva) om te vernietig, erken Vaishnaviste gewoonlik nie die begrip Trimurti nie. Sommige volgelinge van dié tradisie glo die gode is gelykwaardig, terwyl ander nie ’n onderskeid tussen Vishnu en Shiva maak nie en glo hulle is verskillende vorme van dieselfde god. 




</doc>
<doc id="120678" url="https://af.wikipedia.org/wiki?curid=120678" title="Cisterciënsers">
Cisterciënsers

Die Orde van Cisterciënsers het sy oorsprong in hervormings wat ná besware oor die verwêreldliking van die Orde van Benediktyne toegepas is. Monnike en nonne, wat bereid is om 'n lewe vol gebed, geestelike lesings en arbeid te voer, is in dié orde met sy verskillende takke georganiseer wat in die naamgewende Franse Moederklooster te Cîteaux se tradisie staan en sy geestelike erfenis bewaar. Die gemeenskap van Cisterciënser-ordes, wat in Latyns "Famila Cisterciensis" genoem word, sluit naas die Orde van Cisterciënsers ("Ordo Cisterciensis", afgekort as "O.Cist."), 'n kontemplatiewe monastiese orde binne die Rooms-Katolieke Kerk, ook die Orde van Cisterciënsers van die Streng Observansie (afkorting: OCSO, algemeen bekend as Trappiste) en die manlike en vroulike gemeenskappe van Cisterciënser-oblate in wat aan een van die genoemde ordes ondergeskik is, maar buite 'n klooster lewe.

Die naam Cisterciënser (Frans: "Cistercien") is afgelei van "Cistercium", die Latynse naam vir Cîteaux, 'n dorp naby Dijon in Oos-Frankryk. In 1098 het 'n groep Benediktyne-monnike uit die klooster Molesme 'n klooster in hierdie nedersetting gestig om hier streng volgens die monastiese reëls van Sint Benedictus van Nursia, die "Regula Benedicti", in afgesonderdheid van die wêreld te lewe en God te aanbid. Die bekendstes van hulle was Robert de Molesme, Alberic van Cîteaux en die Engelse monnik Stephen Harding wat as die nuwe klooster se eerste drie abde gedien het. Bernardus van Clairvaux het in 1113 saam met 'n dertigtal ander adellikes tot die abdy toegetree en 'n beslissende bydrae tot die vinnige uitbreiding van die orde gelewer. 

Kenmerke van Cisterciënsers was die terugkeer tot hande-, veral veldarbeid, en ekonomiese selfversorging. Ongeëwenaar was hul bydraes tot Middeleeuse landbou, argitektuur, hidrouliese ingenieurswese en metallurgie, wat van die orde die vernaamste dryfkrag agter die verspreiding van nuwe tegnologieë in Europa gemaak het. Cisterciënser-kloosters en -kerke word onder die voortreflikste voorbeelde van Middeleeuse boukuns gereken.

Monastiese leefwyses is deur Protestantse kerkhervormers as sinneloos geag om verlossing deur God te bereik. Die Protestantse hervorming in Engeland en die ontbinding van kloosters onder koning Hendrik VIII het, net soos die Franse en ander 18de eeuse rewolusies in vastelandse Europa, bygedra tot die orde se agteruitgang. Sommige kloosters het alle godsdienstige en politieke storms getrotseer en voortbestaan. So het die orde in die 19de eeu op baie plekke herleef. Vandag is daar meer as 2 000 mans en vroue wat God in Cisterciënser-kloosters verheerlik.


</doc>
<doc id="120679" url="https://af.wikipedia.org/wiki?curid=120679" title="PZL.37 Łoś">
PZL.37 Łoś

Die PZL.37 Łoś was 'n Poolse tweemotorige mediumbomwerper wat gebruik is tydens die Tweede Wêreldoorlog. Die eerste prototipe het sy nooiensvlug in Junie 1936 voltooi.



</doc>
<doc id="120680" url="https://af.wikipedia.org/wiki?curid=120680" title="Vedanga">
Vedanga

Die Vedangas (Sanskrit: वेदाङ्ग ", "ledemate van die Veda") is ses bykomende dissiplines in Hindoeïsme wat in die antieke tyd ontwikkel het en met die bestudering van die Vedas verband hou. Hulle is:


Die Vedangas het hul wortels in antieke tye en die "Brihadaranyaka-Upanishad" noem hulle ’n integrale deel van die Vediese geskrifte. Hulle kan teruggespeur word na die 2de millennium v.C. Dit is egter nie duidelik waar en wanneer die idee vir ’n lys van ses Vedangas ontstaan het nie.



</doc>
<doc id="120682" url="https://af.wikipedia.org/wiki?curid=120682" title="William Edward Boeing">
William Edward Boeing

William Edward Boeing (1 Oktober 1881 – 28 September 1956) was 'n Amerikaanse lugvaartpionier wat die Boeing-maatskappy gestig het.


</doc>
<doc id="120687" url="https://af.wikipedia.org/wiki?curid=120687" title="Epiprocta">
Epiprocta

Epiprocta is een van die twee bestaande subordes van die Odonata (die orde waaraan die naaldekokers en die waterjuffers behoort). Dit is relatief onlangs voorgestel, nadat dit geskep is om die Anisozygopterasuborde in te sluit toe daar bepaal was dat Anisozygoptera nie 'n natuurlike suborde is nie, maar eerder 'n parafetiese versameling van afstammelinge. Anisozygoptera is nou gekombineer met die vorige suborde Anisoptera, die bekende naaldekokers, in die suborde Epiprocta. Die ou suborde Anisoptera word nou voorgestel as 'n infraorde binne die Epiproctasuborde, terwyl Anisozygopterae ook nou hier ingesluit word as die infraorde Epiophlebioptera.


</doc>
<doc id="120694" url="https://af.wikipedia.org/wiki?curid=120694" title="Piriet">
Piriet

Piriet (ook bekend as ysterkies of ysterpiriet) is 'n mineraal met formule wat volop aangetref word in 'n verskeidenheid van geologiese formasies soos hidrotermale are of as deel van sedimentêre lae of metamorfiese gesteentes.

Die pirietstruktuur is die argetipe van die C2-strukture in die strukturbericht-klassifikasie. Die struktuur het 'n primitief-kubiese eenheidsel.

Die posisies is:

Die interne rotasie-simmetrie van die non-simmorfe Pa3-ruimtegroep waartoe dit behoort is nogtans taamlik laag.
Die lokale simmetrie van die ysteratome is net en hulle is deur 'n vervormde oktaëder van swawelatome omring. Die swawelatome vorm pare wat as die disulfiedioon beskou kan word. Die ysteratoom se oksidasietoestand is Fe(II) en in die sterke kristalveld van die disulfiedione is dit in 'n laespintoestand met 'n diamagnetiese konfigurasie te vir die 3d-elektrone.

Piriet se oplosbaarheid in water is uiters klein en moeilik meetbaar. Die oplosbaarheidsproduk vir die reaksie:

word geraam op formula_2

In aangesuurde water kan 'n ander ewewig optree:

formula_3

Dié ewewig se konstante pK = -13,84. Dit beteken dat in neutrale water met pH=7, 'n nanomolêre konsentrasie [Fe]= 10 saam met 'n pikomolêre konsentrasie 
[HS]=10 volstaan om pirietneerslae te veroorsaak. Dit gebeur nogtans slegs onder reduserende omstandighede, maar dit verklaar waarom piriet 'n uiters algemene mineraal is.



</doc>
<doc id="120695" url="https://af.wikipedia.org/wiki?curid=120695" title="Emmanuel Macron">
Emmanuel Macron

Emmanuel Macron (Amiens, 21 Desember 1977) (Frans: [emanɥɛl makʁɔ̃]) is 'n Franse politikus. Sedert 14 Mei 2017 dien hy as President van Frankryk en Mede-Prins van Andorra.

Op 23 April 2017 het hy die leidende kandidaat in die eerste rondte van die Franse presidentsverkiesings geword, nog voor die Front National se Marine Le Pen. Op 7 Mei het hy met meer as 65% van die stemme president van die Franse republiek geword.

Macron het die Nasionale Skool vir Administrasie gevolg, 'n eliteskool wat drie presidente as hul alumni tel. Hy het as die finansiële inspekteur vir die Ministerie van Ekonomie gewerk en het daarna bankier geword by Rothschild & Co. Hy was lid van Sosialistiese Party, maar het in 2009 onafhanklik geword. Hy was ook lid van president Hollande se span en later minister van ekonomie, nywerheid en digitale sake in die kabinet van Manuel Valls.

Macron is 'n trotse sentrist en ondersteun Frankryk se lidmaatskap in die Europese Unie. Hy het sy eie politieke beweging gestig wat "En Marche!" heet en hy het daaroor gesê:



</doc>
<doc id="120700" url="https://af.wikipedia.org/wiki?curid=120700" title="Wolf Britz">
Wolf Britz

Wolf ("Wolfie") Britz is ’n Suid-Afrikaanse regisseur, ontwerper en bestuurder. Britz het drama aan die Universiteit Stellenbosch studeer en was vir 'n tyd die assistent-bestuurder van die H.B. Thom-teater.

As regisseur is hy verantwoordelik vir onder meer "Smelt" van Abraham de Vries (2012, verwerk deur Saartjie Botha), Audrey Blignault se "Audrey" (2008, met Coba-Maryn Wilsenach in die hoofrol en deur Saartjie Botha verwerk), en Jean Genet se "Diensmeisies" (2008, verwerk deur Wim Vorster). Hy staan ook Jaco Bouwer met Mike van Graan se "Die Generaal" by, en vir Mark Graham met Esther Vilar se "Pous Johanna 11" (met Jana Cilliers in die hoofrol).

Hy ontwerp ook dekor en beligting. Hy was byvoorbeeld vir die beligting van "Die Seemeeu" en "Wie's Bang vir Virginia Woolf?" (2015) verantwoordelik.


</doc>
<doc id="120705" url="https://af.wikipedia.org/wiki?curid=120705" title="Broadway (Manhattan)">
Broadway (Manhattan)

Broadway is 'n beroemde straat in Manhattan, New York, in die Verenigde State van Amerika met verskeie teaters. Hierdie straat loop in 'n noord/suid rigting, skuins oor die ander strate. Times Square, waar Broadway by 7de Laan en 42ste Straat ontmoet, is 'n sentrum van vermaak en is bekend vir sy talle teaters en toneelopvoerings. Die straatblokke daar rondom vorm die hart van die stad se teaterbedryf.

Hierdie straat is 33,2 km (20,6 myl) lank en loop deur Manhattan en The Bronx. Dit loop dan verder noord (as die Amerikaanse roete 9) na Albany, die hoofstad van New York.

Ten tyde van die eerste Nederlandse kolonisasie van Manhattan was Broadway 'n pad wat deur die plaaslike Wappani-indiane gebruik is om van hul dorp na die jagvelde te reis. David Pietersz de Vries noem die pad reeds in 1642 in sy dagboek (""De Wickquasgeck weg waar de indianen dagelijks langs gingen"").

Nadat Peter Minuit die land namens die Republiek van die Sewe Verenigde Nederlande van die Indiane gekoop het, is die pad "Breede Weg" genoem. In 1667, ná die Vrede van Breda, is die naam na "Broadway" vertaal toe die stad in Britse hande oorgaan het. 'n Ander naam vir Broadway was "Breedweg".



</doc>
<doc id="120706" url="https://af.wikipedia.org/wiki?curid=120706" title="Petrus van den Burg">
Petrus van den Burg

Petrus van den Burg (Amersfoort, Nederland, 31 Maart 1856 – Pretoria, Suid-Afrika, 22 Maart 1936) was ’n musikus, orrelis en koorleier.

Van den Burg was ’n seun van die klompmaker Gerrit van den Burg en sy vrou, Gerarda Bakker. Van den Burg is eers deur die musiekonderwyser Tesselhof in Amersfoort opgelei, waarna hy as orrelis in dieselfde stad en in Arnhem opgetree het. Tydens 'n studieverblyf van vier jaar in Keulen, Duitsland, het hy hom as violis, klavierspeler, orrelis en komponis bekwaam en ook in die orrelboukuns bedrewe geraak. Terug in Amersfoort het Van den Burg in 1884 deur bemiddeling van sy predikant met ds. S.J. du Toit, lid van die Transvaalse deputasie na Londen, in aanraking gekom. Vooraanstaande Pretorianers het ds. Du Toit gevra om tydens sy besoek aan Wes-Europa iemand vir sowel klavier-, orrel- en vioollesse as die stem van musiekinstrumente te werf. Van den Burg het die aanbod aanvaar en die reis na Suid-Afrika onderneem saam met die lede van die deputasie en 'n klein groepie Nederlandse emigrante, aan boord van die Sparta. 

Op 11 Julie 1884 het hulle in Tafelbaai aangekom, waarna Van den Burg die seereis na Durban voortgesit en van daar per trein na Pietermaritzburg gereis het. Daarvandaan is hy met 'n muilwa na Pretoria, waar hy op 12 Augustus 1884 aangekom het. Hy het sy Transvaalse loopbaan as orrelis in die NH kerk op Kerkplein in Pretoria begin en by geleentheid ook as solis opgetree. Dié kerk het met die kerkvereniging van 1886 die Verenigde kerk of NH of G kerk geword. Van laasgenoemde jaar tot omstreeks 1925 was hy orrelis van die Gereformeerde kerk Pretoria, waarna hy tot sy dood die orrel in die NH kerk, Du Toitstraat, bespeel het. 

Hy het spoedig 'n koor en orkes op die been gebring en 'n groot aantal leerlinge opgelei. Voorts het hy die eerste klavier-en-orrelwinkel in 1885 in Markstraat (die latere Paul Krugerstraat) geopen en onder meer kerkorrels aan die Pretoriase gemeentes van die Gereformeerde Kerk (1893), die Lutherse Kerk (1895), die NH of G Kerk (1890, wat in 1905 gesloop is) en die NH Kerk (1906) gelewer. Buite die hoofstad het hy onder meer ’n orrel op Heidelberg, Tvl., geïnstalleer. Ook in 1885 het hy sy eerste klavieruitvoering in Pretoria gelewer. Hy was ook bekend as violis. In 1888 is ’n musiekvereniging opgerig met hom as direkteur. In 1897 was hy een van die stigters van die Oosteind-school in Pretoria. 
In 1905 is Van den Burg as direkteur van die Hollandsch Mannenkoor ook in die Transvaalse hoofstad aangestel en van 1909 tot 1926 het hy opgetree as die eerste direkteur van die Christelijke Zangvereeniging Asaf, wat op 10 Junie 1909 tot stand gekom het. (Vir die Johannesburgse koor met dieselfde naam, sien Asafkoor, Johannesburg.) Dié koor het net gewyde musiek gesing en mettertyd bekendheid verwerf vir die deeglike voorbereiding en goeie gehalte van hul uitvoerings, wat in 1920 'n hoogtepunt bereik het met "Die skepping" van Haydn. Met dié koor het Van den Burg die toppunt van sy artistieke prestasies bereik, aldus J. Ploeger in die "Suid-Afrikaanse Biografiese Woordeboek". In 1894 het sy "Beknopt overzicht der kerktoonaarden" verskyn wat bedoel was as leidraad vir die onderwysers in die ZAR. Hy was ook vir die toonsetting van die destydse Psalms 41, 45 en 92 verantwoordelik en vir 'n aantal skrifberymings in die psalmboek wat in die Gereformeerde Kerk gebruik word. Hy het ook liedere vir Afrikaanse tekste gekomponeer. 

Van den Burg was, volgens Ploeger, "'n toegewyde, nougesette musikus, besiel met godsdienstige idealisme. Onder die baanbrekers op die gebied van musiek in Pretoria beklee hy 'n besondere plek vanweë sy beoefening van gewyde musiek. In hierdie opsig het hy 'n belangrike bydrae gelewer tot die ontwikkeling van die algemene musieksmaak in dié stad." Prof. dr. P.G. Nel beskryf hom as "’n stimulerende figuur in die musieklewe aan die einde van die (19de) eeu".

Van den Burg is in 1885 getroud met Anna van den Hoek van Zierikzee, Nederland. Uit die huwelik het 'n seun en vier dogters hom oorleef. Van den Burg het ná 'n erediens in die konsistorie van die NH Kerk, Du Toitstraat, inmekaargesak en beswyk. Hy is in die Ou Kerkhof, Pretoria, begrawe. 



</doc>
<doc id="120708" url="https://af.wikipedia.org/wiki?curid=120708" title="Haueriet">
Haueriet

Haueriet is 'n mineraal met chemiese formule . Dit is na Joseph Ritter von Hauer (1778-1863) en Franz von Hauer (1822-1899) genoem. Hulle was Oostenrykse geoloë.

Dit is 'n laetemperatuurmineraal wat naby solfatiese waters en in swawelryk kleilae aangetref word asook in ontbinde ekstrusiewe klippe. Dit word dikwels saam met swawel, realgar, gips en kalsiet gevind.

Van die vondsplekke is Kalinka naby Banksá Bystrica in Slowakye, die Destricella-myn op Sisilië en die Wakatipu-meer in Nieu-Seeland.


</doc>
<doc id="120709" url="https://af.wikipedia.org/wiki?curid=120709" title="Kalsiet">
Kalsiet

Kalsiet (ook bekend as kalkspaat) is 'n mineraal met formule . Dit is een van die vorme waarin kalsiumkarbonaat as mineraal aangetref word. Die ander een is aragoniet.

Die kristalstruktuur van kalsiet is romboëdries en dit is die argetipe van die G0-struktuur van die strukturbericht-klassifikasie

In heksagonale beskrywing is die eenheidsel a = 4,99, b= 4,99 en c= 17,002 Å met gamma = 120 °. Die atoomposisies is:

Die struktuur kan as afgelei van die haliet-struktuur (B1) beskou word, deur die Cl-anione met karbonaatione te vervang en die struktuur in die rigting van een van die liggaamsdiagonale af te plat. Die kalsietstuktuur in eenassig en sy dubbelbreking is taamlik sterk. Dit was groot kristalle van Ysland wat tot die ontdekking van dubbelbreking gelei het


</doc>
<doc id="120710" url="https://af.wikipedia.org/wiki?curid=120710" title="J.B.Z. Keet">
J.B.Z. Keet

Johan Bernard Zulch Keet (Porterville, Kaapkolonie, 21 Oktober 1884 – Johannesburg, Suid-Afrika, 31 Julie 1965) was ’n Johannesburgse koordirigent wat veral onthou word vir die Asafkoor, waarvan hy van 1921 tot 1963 dirigent was in opvolging van die stigter, H.A. Delen. Dié koor het bestaan uit ’n hele aantal kore, wat almal afsonderlik deur Keet voorberei en vir groot uitvoerings saamgetrek is: dié van Melville (1920), Turffontein (1924, gestig aan huis van die onderwysman Pieter Coetsee), Brixton (1928), Germiston (1932), Alberton (1936) en Linden (1937). Hy het hom dekades lank beywer om koormusiek onder die Afrikaners in Johannesburg bekend te stel.

Keet was ’n seun van Pieter Gerhardus Jacobus Keet en Maria Elizabeth Brink. Volgens die doopregister van die NG kerk op Porterville is hy as Johannes Barnhard Zulch gedoop. Min besonderhede oor sy vroeë musiekopleiding is beskikbaar. Hy het op Worcester skoolgegaan waar die gesin gewoon het en daar klavierles begin kry toe dit duidelik was dat hy talent gehad het, maar weens geldelike omstandighede moes hy die skool verlaat toe hy 15 was. Hy het hom by die departement poswese aangesluit waar hy tot sy aftrede in diens was. In 1903 is hy na Pretoria verplaas en die jaar daarop na Johannesburg, waar hy sy musiekstudie hervat het. Sang was sy eerste liefde en dit het gelei tot sy jare lange verbintenis met koormusiek.

Keet was van die begin af geesdriftig oor koorsang. Sy eerste poging was 'n Sondagskoolkoor in die Braamfonteinse NG gemeente. In 1919 het hy 'n mannekoor van 60 lede gestig, die Afrikaanse Mannekoor. Hulle het hulself onderskei op kunswedstryde en was in aanvraag vir konserte. In April 1923 het dié koor saam met die Johannesburgse Filharmoniese Vereniging opgetree in 'n uitvoering van die "Finale" van Beethoven se "Negende Simfonie" in die Johannesburgse stadsaal, uitgevoer deur die Kaapse Stadsorkes onder leiding van Theo Wendt. Intussen is op 5 Julie 1920, sy stigtingsjaar, in die NG gemeente Melville aan huis van mnr. en mev. S.J. Buys 'n koor gestig wat die Asaf- Christelike Koorvereniging genoem is (na Asaf, die beweerde stigter van die tempelkoor in die tyd van die Bybelse koning Dawid) en waarvan Keet ses maande later die permanente dirigent geword het toe hy dié taak oorneem by H.A. Delen. Takke is gestig in Turffontein en Brixton en later in Germiston, Alberton en Linden. 

Aanvanklik het Keet al die kore persoonlik afgerig en gedirigeer, een vir elke aand van die week (die bronne maak nie melding van die voortbestaan van die Melvillse koor nie), behalwe Saterdae en Sondae, nadat hy met die hulp sy vrou as orrelis en begeleidster in die vroeë twintigerjare gemeentelike en streekkore in talle voorstede van Johannesburg gestig het. In 1951 is al die takkore saamgetrek in een gesentraliseerde koor nadat dit reeds vroeër doenliker gebly het om onderleiers aan te stel en die kore vir hul vernaamste repetisies onder Keet te verenig. Die sentrale Asafkoor wat op dié manier saamgesnoer is, het aan die Johannesburgse Afrikaners ’n belangrike kultuurinstrument gebied, volgens prof. Anton Hartman. Die getalle het van die oorspronklike 30 tot 287 in 1946 aangegroei toe die kore die eerste van sy jaarlikse uitvoerings van Händel se "Messias" in Engels en Afrikaans in die Johannesburgse stadsaal aangebied het. (Volgens die "Suid-Afrikaanse Musiekensiklopedie" is die "Messias" reeds van 1939 af tradisioneel een aand in Afrikaans en ’n ander aand in Engels gesing, 'n meer waarskynlike weergawe.) 

Asaf het ’n egte volkskoor geword wat in voortdurende aanvraag was op feestelike geleenthede soos Krugerdag (10 Oktober) en ander Afrikaanse kultuurfeeste in die Johannesburgse stadsaal, maar ook groot werke in die koorrepertorium aangedurf en deelgeneem het aan die operaseisoene onder John Connell. Volgens prof. Anton Hartman in "Die Goudstadse Afrikaner en musiek, 1925–1970" in "Oorsig 1979, nr. 8" was dit ’n gelukkige toedrag van sake dat Keet en Connell ’n goeie verstandhouding gehad het. So is die Asafkoor en Johannesburg Philharmonic Choir op gelyke voet by musiekgeleenthede betrek en het die Asafkoor ook tydens die jaarlikse operaseisoene opgetree. Die Asafkoor het baie Afrikaanse sangers geleentheid gebied om in Johannesburg as soliste op te tree, onder andere Cecilia Wessels, Betsy de la Porte, Dirk Lourens, Dennis van Schoor, Jossie Boshoff (later mev. Hartman), Danie van der Heever en andere.

Mettertyd het Asaf 'n reputasie opgebou as een van die grootste koorverenigings in Suid-Afrika. Die repertoire het die "Requiem" van Mozart ingesluit, asook dié van Verdi sowel as Beethoven se "Negende Simfonie", Mendelssohn se "Elia" en Bach se "Matteuspassie". By talle geleenthede het die koor saam met die Johannesburgse Filharmoniese Vereniging opgetree en by volks- en feesgeleenthede 'n vername rol gespeel, byvoorbeeld by die hoeksteenlegging (1938) en inwyding (1949) van die Voortrekkermonument, die Van Riebeeck-fees (1952) en die jaarlikse Johannesburgse Musiekfees. Op dié fees, wat onder die direksie van Connell gestaan het, het die Asafkoor stukke vertolk uit operas soos "Tannhäuser" (Wagner), "Die verhale van Hoffmann" (Offenbach) en "Carmen" (Bizet), wat op 23 April 1945 in Afrikaans in die Empire-teater opgevoer is, die eerste opvoering van ’n opera in Afrikaans in Johannesburg. Van 1934 af het die koor ook gereeld meegewerk aan uitsendings van die SAUK, saam met wie se orkes hulle gereeld opgetree het. 

Min is bekend aangaande Keet se bedrywighede buite die musiekwêreld. Hy het in 1963 ophou dirigeer. Danie van den Heever, wat in 1928 as 12-jarige by die koor aangesluit het, het Keet as voorsitter en dirigent opgevolg. Op sy 79ste verjaardag, op 21 Oktober 1963, is 'n spesiale huldeblyk aan hom gebring deur 'n konsert wat ter ere van hom in die Johannesburgse Stadskouburg aangebied is. Die hulde het ook 'n gedenkplaat ingesluit om sy dienste aan koorsang en die kulturele ontwikkeling van die Afrikaner aan die Witwatersrand te herdenk.

Keet het 'n vurige geloof in die vormende invloed van koorsang op sangers en luisteraars gehad en hom tot die uiterste toe ingespan om deelname aan koorsang ook in ander sentrums te laat posvat, aldus prof. dr. Jacques P. Malan. Reeds in 1936 het ds. A. Stander van die NG gemeente Turffontein die rol van die Asafkore onder Keet se leiding in die opheffing van die Afrikaanse volk geloof toe "Die Vaderland" op 8 Oktober as volg berig onder die opskrif "Loof pragtige werk van Asafkore aan Rand": "Hy is bly dat diegene wat leiding neem, en veral mnr. Keet, hulle besig hou met die groot en werklik skone dinge, dinge wat dieper gaan as die ou liedjies soos 'Brandewyn laat my staan'."

Keet is in 1932 getroud met Helena van Blommenstein (gebore Perold), orreliste van die NG kerk Turffontein en begeleidster van die Asafkoor. Hulle het geen kinders gehad nie.


</doc>
<doc id="120711" url="https://af.wikipedia.org/wiki?curid=120711" title="Michael Collins">
Michael Collins

Michael Collins (31 Oktober 1930 – ) is 'n voormalige Amerikaanse ruimtevaarder en toetsvlieënier. Hy was deel van die derde groep ruimtevaarders van veertien wat in 1963 verkies is. Hy was deel van twee ruimtesendings. Hy en John W. Young was die bemanning vir Gemini 10; deel van die missie was om met twee verskillende ruimtetuie te dok en Collins het ook twee ruimte wandelings onderneem. Vir sy tweede vlug was hy deel van Apollo 11 waar hy die bevelvoerder van die beheermodule was. Hy het om die maan bly wentel terwyl Neil Armstrong en Buzz Aldrin in die maanmodule vir die eerste keer op die maan geland het. Hy is een van 24 persone wat na die maan gevlieg het.


</doc>
<doc id="120712" url="https://af.wikipedia.org/wiki?curid=120712" title="Omgewingsekonomie">
Omgewingsekonomie

Omgewingsekonomie is 'n subveld van die ekonomie wat betrokke is met omgewingskwessies. Met vermelding van die "National Bureau of Economic Research Environmental Economics"-program:

[…] Omgewingsekonomie […] onderneem teoretiese of empiriese studies van die ekonomiese gevolge van nasionale of plaaslike omgewingsbeleid in die wêreld […]. Spesifieke kwessies sluit in die koste en voordele van alternatiewe omgewingsbeleid oor lugbesoedeling, waterkwaliteit, giftige stowwe, vaste afval en aardverwarming.

Omgewingsekonomie word onderskei van ekologiese ekonomie in die sin dat laasgenoemde die ekonomie beklemtoon as 'n substelsel van die ekosisteem met sy fokus op die behoud van die natuurlike kapitaal. Een opname van Duitse ekonome het bevind dat ekologiese en omgewingsekonomie verskillende skole van ekonomiese denke is, met ekologiese ekonome wat “sterk" volhoubaarheid beklemtoon en die stelling verwerp dat die natuurlike kapitaal vervang kan word deur mens-gemaakte kapitaal.

Sentraal tot omgewingsekonomie is die konsep van die mark se mislukking. Markmislukkings beteken dat die markte misluk om hulpbronne doeltreffend te allokeer. Hanley, Shogren, en White (2007) beweer in hul handboek Environmental Economics: "'n Markmislukking vind plaas wanneer die mark nie skaars hulpbronne toewys om die grootste sosiale welsyn te genereer nie. 'n Wig bestaan tussen wat iemand doen, gegee markpryse, en wat die samelewing wil hê hy/sy moet doen om die omgewing te beskerm. So 'n wig impliseer vermorsing; hulpbronne kan hertoegewys word om ten minste een persoon te bevoordeel sonder dat iemand anders slegter daaraan toe is." Algemene vorme van die markmislukking sluit in eksternaliteite, nie-uitsluiting en nie-wedywering.

'n Eksternaliteit bestaan wanneer iemand 'n keuse maak wat 'n invloed het op ander tot 'n mate wat nie verantwoord word in die markprys nie. 'n Eksternaliteit kan positief of negatief wees, maar word gewoonlik geassosieer met negatiewe faktore in omgewingsekonomie. Watersyfering in residensiële geboue gebeur byvoorbeeld op die boonste vloer, maar beïnvloed ook die onderste vloere. Of 'n firma wat lugbesoedeling veroorsaak neem nie die koste in ag wat dit vir ander meebring nie. Gevolglik kan groter besoedeling voorkom as die "sosiaal aanvaarbare” vlak.’n Definisie wat beïnvloed is deur Kenneth Arrow en James Meade word gegee deur Heller en Starrett (1976), wat aangee dat 'n eksternaliteit "... 'n situasie is waarin die private ekonomie nie voldoende aansporings bied om 'n potensiële mark te skep vir 'n goeie doel nie en die afwesigheid van hierdie mark veroorsaak verliese van Pareto doeltreffendheid." In ekonomiese terminologie is eksternaliteite voorbeelde van markmislukkings, deurdat die vryemark nie lei tot 'n doeltreffende uitkoms nie.

Wanneer dit te duur is om sekere mense uit te sluit van toegang tot 'n omgewingsbron, is die bron óf 'n sogenaamde gemeenskaplike hulpbron (as daar wedywering is vir die hulpbron), of 'n openbare besit (wanneer daar nie mededinging is vir die gebruik van die hulpbron nie). In beide gevalle sal marktoekenning neig om ondoeltreffend te wees.

Hierdie uitdagings word lank reeds erken. Hardin (1968) se konsep van die tragedie van die gemeenskaplike ("tragedy of the commons") het die uitdagings wat betrokke is by nie-uitsluiting en gemeenskaplike eiendom gewild gemaak. "Commons" verwys na die omgewingsbate self, 'n "gemeenskaplike eiendomshulpbron" of "gemeenskaplike waterbron" verwys na 'n eiendomsreg bestuur wat dit moontlik maak om skemas te bedink wat ander uitsluit en waardeur toekomstige voordele ondervang word. "Oop-toegang" impliseer geen eienaarskap nie, in die sin dat die eiendom wat deur almal besit word, deur niemand besit word nie.

Die basiese probleem is dat as mense die skaarsheidswaarde van die gemeenskaplike ignoreer, hulle uiteindelik te veel moeite kan bestee aan die oes van die bron, (bv. 'n vissery). Hardin beweer dat die gebruikers van 'n oop-toegang hulpbron in die afwesigheid van beperkings dit meer sal gebruik as wanneer hulle sou moes betaal vir eksklusiewe regte, wat sal lei tot die agteruitgang van die omgewing. Ostrom (1990) se werk dui egter aan hoe mense met gemeenskaplike hulpbronne gewerk het om reëls vas te stel om die risiko te verminder van die “tragedie van die gemeenskaplike”.

Die vermindering van die effekte van klimaatsverandering is 'n voorbeeld van 'n openbare besit, waar die sosiale voordele nie in die markprys reflekteer nie. Hierdie is 'n openbare besit aangesien die risiko's van klimaatsverandering beide nie-mededinger en nie-uitsluitbaar is. Sulke pogings is nie-mededinger aangesien klimaatsversagting aan een nie die vlak van versagting wat iemand anders geniet, verminder nie. Hulle is nie-uitsluitbaar omdat hulle globale gevolge sal hê waarvan niemand uitgesluit sal wees nie. 'n Land se aansporing om te belê in koolstofvermindering word verminder, want dit kan op die rug ry van ander lande se pogings. Meer as 'n eeu gelede het die Sweedse ekonoom Knut Wicksell (1896) al bespreek hoe openbare goedere ondervoorsien kan word deur die mark, want mense kan hul voorkeure vir kwaliteit verberg, en dit steeds geniet sonder om daarvoor te betaal.

Die beoordeling van die ekonomiese waarde van die omgewing is 'n belangrike onderwerp. Gebruik en indirekte gebruik is tasbare voordele wat voortspruit uit natuurlike hulpbronne
of ekosisteemdienste. Nie-gebruikswaardes sluit in bestaan, opsie, en nagelate waardes. Byvoorbeeld, sommige mense heg waarde aan die bestaan van 'n diverse versameling van spesies, ongeag die effek van die verlies van 'n spesie op die ekosisteemdienste. Die bestaan van hierdie spesies het voorkeurwaarde, aangesien daar die moontlikheid bestaan dat dit vir menslike doeleindes gebruik kan word (sekere plante kan nagevors word vir dwelms). Mense kan ook waarde heg aan die vermoë om 'n ongerepte omgewing vir hul kinders na te laat.

Oplossings wat voorgestel word om hierdie eksternaliteite reg te stel, sluit in:





</doc>
<doc id="120714" url="https://af.wikipedia.org/wiki?curid=120714" title="Groot wasmot">
Groot wasmot

Die groot wasmot ("Galleria mellonella" L.; Eng: "Greater Wax Moth", Ned: "Wasmot", Duits: "Große Wachsmotte") is 'n insek uit die familie "Pyralidae".

Die nagvlinder se ruspe vreet veral die was wat deur heuningbye vervaardig word en hulle lê hul eiers in die bye se korwe. Byeboere vrees hierdie insek omdat hulle die heuningkoekselle aantas en die bye daarna hierdie selle sal opgee. Hierdie insek se ruspe word egter deur mense wat byvoorbeeld verkleurmannetjies aanhou as voer gekweek. Die volwasse wasmotte vreet niks meer. Hulle vlerke is ongeveer 2,5 cm wyd. Die ruspe is ook vir die mens eetbaar.

Navorsing van Bombelli, Howe en Bertocchini het in 2017 getoon dat hulle ook polimere soos poliëtileen en polipropileen kan vreet. Hulle kan in 40 minute gate vreet deur 'n plastieksakkie en verteer dit na glikol .

Hierdie mot kan uiters hoe klankfrekwensies hoor, tot 300 kHz, wat hoër is as wat hulle vyand die vlermuis kan waarneem.


</doc>
<doc id="120718" url="https://af.wikipedia.org/wiki?curid=120718" title="Kassiteriet">
Kassiteriet

Kassiteriet (ook bekend as tinsteen) is 'n mineraal met formule . Dit is die belangrikste tinerts en dit het die rutiel-struktuur (C4).

Die Kinta-dal van die skiereiland van Malakka () is 'n belangrike vindplaas. Dit is 'n alluviale afsetting wat dalk 'n vyfde van die bekende tinvoorrade van die wêreld verteenwoordig. Die hele dal van 70 x 15 km is bedek met 'n dik alluvium wat kassiteriet bevat. Die gesteentes rondom die dal bevat ook are met kassiteriet en sulfiedhoudende kwarts en skiste. Daar is ook onreëlmatige pype wat kassiteriet bevat. Die tingehalte van die dal is nogtans belangriker.


</doc>
<doc id="120719" url="https://af.wikipedia.org/wiki?curid=120719" title="Wiener Neustadt">
Wiener Neustadt

Wiener Neustadt is die tweede grootste stedelike nedersetting in die Oostenrykse deelstaat Neder-Oostenryk na die deelstaathoofstad Sankt Pölten, en die elfde grootste in Oostenryk, met 'n bevolking van 43 863 (soos op 1 Januarie 2016).

Wiener Neustadt is 'n beplande stad wat in die Hoë Middeleeue deur die Babenbergse hertog Leopold V om politieke en strategiese redes in die Steinfeld, die mees suidelike deel van die Weense Bekken, 50 km suid van die huidige federale hoofstad Wene, gestig is. Die stadsuitleg is aan antieke Romeinse voorbeelde ontleen, die finansiële middele vir die stadstigting onvrywillig deur Engeland beskikbaar gestel met die geweldige losprys van meer as twintig ton silwer wat vir die vrylating van koning en kruisvaarder Richard I Leeuehart betaal moes word nadat hy tydens sy terugreis uit die Heilige Land in Oostenryk gevange geneem en aangehou is.

Vanaf die laat 18de eeu het dit tot 'n belangrike nywerheidspilpunt temidde van die sogenaamde Teresiaanse Nywerheidsgebied ("Theresianisches Industrieviertel") gegroei waar onder meer lokomotiewe vervaardig is. Die stad was gedurende die Tweede Wêreldoorlog vanweë sy militêre vliegtuigfabrieke en ander belangrike aanlegte die teiken van geallieerde lugaanvalle. Tans dien Wiener Neustadt, naas sy eie politieke status as statutêre (selfregerende) stad, as administratiewe setel vir die omliggende distrik Wiener Neustadt-Land.



</doc>
<doc id="120720" url="https://af.wikipedia.org/wiki?curid=120720" title="OMV">
OMV

OMV (vroeër "Österreichische Mineralölverwaltung", ÖMV) is 'n internasionale, vertikaal geïntegreerde onderneming met belange in die olie- en gasbedryf wat sy hoofkwartier in die Oostenrykse federale hoofstad Wene het. Volgens sy eie jaarverslae ontgin en bemark OMV ru-olie en aardgas, terwyl die onderneming ook gesofistikeerde petrochemiese produkte vervaardig en volhoubare innovatiewe energie-oplossings aanbied.

Met 'n jaarlikse inkomste van meer as 19 miljard € en sowat 22 500 werknemers in 2016 is die OMV aandelemaatskappy een van die grootste nywerheidsondernemings in Oostenryk.


</doc>
<doc id="120721" url="https://af.wikipedia.org/wiki?curid=120721" title="Dubbelbreking">
Dubbelbreking

Dubbelbreking is 'n buitegewone vorm van breking van lig wat optree indien 'n ligstraal op 'n deursigtige kristal val wat 'n simmetrie het wat laer as kubies is. 

Kubiese kristalle en amorfe vastestowwe het "isotrope" optiese eienskappe, wat wil sê dat die eienskappe nie van die rigting in die kristal afhang nie. Dubbelbreking is die gevolg van "optiese anisotropie". Indien die simmetrie tetragonaal, heksagonaal of trigonaal is, is die dubbelbreking "eenassig" of unaksiaal. Ortorombiese, monokliene en trikliene kristalle word deur "tweeassige" (biaksiale) dubbelbreking gekenmerk.

Dubbelbreking kan ook in isotrope materiale optree indien daar spanning daarop aangebring word of ingebou is.

Die bekendste kristalle wat dubbelbreking vertoon is die yslandspaat vorm van kalsiet. Hulle dubbelbreking is sterk en eenassig. Indien 'n ligstraal daarop val word dit in twee strale gesplits, wat ander polarisasie het. Die een straal volg die wette van Snellius en word die "gewone straal" ("o" ordinary) genoem. Die ander een wat hierdie wette nie volg nie, heet die "buitegewone straal" ("e" extraordinary) Hierdie effek tree nogtans nie op, wanneer die lig in die rigting van die hoofas van die kristal val nie. In die geval van kalsiet is hierdie die drietallige as van die Rc ruimtegroep. In hierdie hoofrigting reis alle lig met dieselfde spoed. In ander rigtings kan die breking beskryf word met twee brekingindekse: formula_1. Die verskil formula_2 word die dubbelbreking genoem. Sy grootte hang af van die rigting van die straal ten opsigte van die hoofas, maar of die verskil positief of negatief is hang van die materiaal af. In die hoofrigting is B=0. 


</doc>
<doc id="120722" url="https://af.wikipedia.org/wiki?curid=120722" title="Korund">
Korund

Korund is 'n mineraal met formule wat baie hard is en in sy rooi vorm as robyn en in sy blou vorm as saffier bekend is. Dit is gewilde edelstene.

Korund is α-, wat die termodinamies stabielste allotroop van aluminiumoksied is. Omdat dit ná diamant een van die hardste stowwe is, word dit ook dikwels sinteties vervaardig. Sintetiese korundpoeier is kleurloos of wit en word dikwels as skuurmiddel gebruik, soos op skuurpapier. Dit het 'n hoë smeltpunt (2050 °C) en 'n goeie bestendigheid teen sure en basisse selfs by hoër temperature.

Korund is die argetipe van die D5-tipe struktuur van die strukturbericht-klassifikasie.

Dit bestaan uit 'n heksagonale digpakking van suurstofione met aluminiumione in die oktaëderholtes daartussen. Net tweederdes van die holtes is gevul, omdat die stoichiometriese verhouding 2:3 is. In die aluminiumlae is die ione sover moontlik van mekaar verwyder, omdat hulle 'n hoë lading besit. Die volgorde in die c-rigting van die heksagonale weergawe van die romboëdriese sel kan geskryf word as … - A - β - C - β - A - β - C - β - A - β - C - β - …, waarin A en C die suurstofdigpakking aandui en β, β en β die B-posisies van die aluminiumposisies. Die onderskrif gee die drie moontlike posisies van die nie-gevulde oktaederholtes aan. Dit maak die periodisiteit in hierdie rigting driemaal so lank as byvoorbeeld dié in die wurtzietstruktuur.

Suiwer korund is kleurloos, maar klein hoeveelhede onsuiwerhede wat in korund se kristalrooster ingebou is, veroorsaak dat die kristal fotone in die sigbare gebied van die eletromagnetiese spektrum kan absorbeer en dit verleen 'n kleur aan die kristal. Indien hierdie kleur rooi is word die kristal "robyn" genoem en ander kleure soos geel, groen of blou heet "saffier".

Die saffiere met 'n koringblomblou kleur wat in Sri Lanka gevind word is veral baie gewild. In hierdie geval bestaan die onsuiwerhede uit yster () en titaan ()-ione wat die vervang. Dikwels word naas 'n ysteratoom in 'n buuroktaëder 'n titaanatoom aangetref, omdat hulle saam dieselfde lading as twee aluminiumione besit (6+) waardeur die elektrostatiese neutraliteit behoue bly. Dit is egter moontlik om 'n oordrag van een elektron te veroorsaak deur die absorpsie van 'n foton in die geel gebied van die spektrum:

Hierdie ladingsoordrag verleen aan die saffier sy pragtige blou kleur.

Die rooi kleur van robyne word deur die teenwoordigheid van -ione veroorsaak.

Sintetiese saffierkristalle kan met die Kyropoulos-metode gekweek word en kan 'n deursnee van meer as 35 cm en 'n massa van meer as 80 kg bereik.


</doc>
<doc id="120727" url="https://af.wikipedia.org/wiki?curid=120727" title="Anton Hartman">
Anton Hartman

Prof. Anton Carlisle Hartman (Geduld, Springs, Suid-Afrika, 26 Oktober 1918 – Johannesburg, Suid-Afrika, 3 Februarie 1982) was ’n dirigent, uitsaaipersoonlikheid, musiekadministrateur en die laaste nagenoeg vier jaar van sy lewe hoogleraar in musiek aan die Universiteit van die Witwatersrand.

Hy was onder meer musiekdirekteur van die SAUK, van 1964 tot 1967 voltydse dirigent van die uitsaaikorporasie se simfonieorkes, voorsitter van die FAK se musiekkommissie, musiekadviseur van die Operavereniging van Suid-Afrika (Opsa) en lid van die Suid-Afrikaanse Akademie vir Wetenskap en Kuns. Hy het hom in besonder beywer vir die werke van Suid-Afrikaanse komponiste en die opvoering van operas in Afrikaans. As een van die veelsydigste en bekendste dirigente in Suid-Afrika het hy in later jare gereeld met al die vernaamste orkeste in die land saamgewerk. Die eerste uitvoerings van groter werke deur nie minder nie as 18 van die voorste Suid-Afrikaans komponiste is deur hom behartig. Ook het hy die musiekpatronaat van die SAUK uitgebrei deur gereeld nuwe werke by Suid-Afrikaanse skeppende musicic te bestel.

Hartman was die derde oudste kind van Stephanus Lionel Hartman en sy vrou, Maria Barbara van Ryneveld, 'n niggie van die vlieënier sir Pierre van Ryneveld. Die grondslag vir Hartman se wye belangstelling in die toonkuns is in sy ouerhuis gelê waar sy moeder, 'n kranige pianste, haar liefde vir musiek aan die hele gesin oorgedra het. Hartman het lewenslank op die Rand gewoon en gewerk.

Nadat hy in 1934 aan die Hoërskool Monument op Krugersdorp gematrikuleer het, het hy in 1939 die graad B.Mus. aan die Universiteit van die Witwatersrand, Johannesburg, met lof behaal. In dieselfde jaar het hy ook die Voordraerslisensiaat (klavier) van die Universiteit van Suid-Afrika ontvang waarna hy in 1946 die M.Mus.-graad (cum laude) op die verhandeling "’n Oorsig van Europese musiek in Suid-Afrika" aan Wits verwerf het. Uit sy studentejare dateer sy belangstelling in dirigeer en sy eerste kennismaking met die afrigting van klein kore en klein musikale ensembles, maar ook sy geesdrif vir Afrikaanse volksmusiek, lite musiek en eindelik kunsmusiek.

Hartman se lewensambisie was om dirigent te word. Sedert 1939 was hy in diens van die Suid-Afrikaanse Uitsaaikorporasie (SAUK) en so het ’n tydelike verplasing na Kaapstad hom in die geleentheid gestel om in 1947 opleiding in die dirigeerkuns van Albert Coates te ontvang. Terug in Johannesburg kon hy ná 1948 verskeie amateurorkeste asook operakore (in John Connell se operaspeelvakke) afrig en dirigeer, waaronder die Asafkoor.

Hy kon sy studie in dirigering, komposisie, viool en klavier in Europa voortsit onder leermeesters soos Clemens Krauss, Felix Prohaska en Igor Markevitch nadat hy in 1949 die Melanie Pollak-beurs van die Universiteit van die Witwatersrand gewen het. Tesame met staatsondersteuning kon hy in 1950/'51 in Wene, Oostenryk, studeer en in aansluiting ook in Londen en Salzburg studeer het. In 1950 en 1951 is hy tydens die Internasionale Somer-Akademie in laasgenoemde stad as die beste dirigeerstudent aangewys. In 1953 en weer in 1955 het hy as gasdosent by die Somer-Akademie opgetree en is ook genooi om as gasdirigent in Wene, Hamburg en Salzburg (waarheen Markevitch hom in 1953 en weer in 1955 as dirigeerassistent genooi het) saam met bekende orkeste op te tree. In later jare sou talle soortgelyke uitnodigings volg, onder meer in 1966 toe hy die Santa Cecilia-orkes in die Forum Romanum, Rome, gedirigeer het.

Die SAUK het Hartman in 1952 (of 1951) as hulpdirigent van hul destydse radio-orkes aangestel en in 1953/'54 kon hy tydens die totstandkoming van die vergrote radio-simfonieorkes ’n belangrike rol speel, nadat die Johannesburgse Simfonieorkes tot niet gegaan het. Vier jaar later het hy tydens die Johannesburg-fees ’n uitvoering van "In die droogte" deur John Joubert gedirigeer. Dis aangebied deur die Nasionale Operavereniging, wat in 1955 gestig is, en die Operavereniging van Suid-Afrika, gestig in 1957, wat in laasgenoemde jaar saamgesmelt het as die Suid-Afrikaanse Operafederasie. Met die inwyding van die Johannesburgse Stadskouburg in 1962 was hy die dirigent van ’n Afrikaanse opvoering van "Die verhale van Hoffman" (Jacques Offenbach).

Vanweë die reorganisasie wat gevolg het die sentralisasie van die radiowese in Johannesburg, het die SAUK die pos hoof van musiek in die Goudstad geskep en Hartman daarin aangestel. Tog het hy sy dirigeerwerk nie laat vaar nie en op sy versoek is hy in 1964 onthef van administratiewe pleigte sodat hy hom as hoofdirigent aan die SAUK se orkes kon wy. Tot sy pensionering in 1967 het Gideon Fagan gevolglik as hoof van musiek by die uitsaaikorporasie opgetree, waarna Hartman opnuut as musiekhoof aangestel is. Hy het dié pos tot 1977 beklee en hom beywer vir die saak van Suid-Afrikaanse musiek.

Dr. Jan Schutte, eertydse direkteur-generaal van die SAUK, skryf in die "Suid-Afrikaanse Biografiese Woordeboek", deel V: "Die bevordering van Suid-Afrikaanse musiek – met Afrikaanse musiek steeds vooropgestel – was vir Hartman 'n roeping, 'n ideaal, wat hom sy lewe lank bygebly het. Hy het dit tot 'n vaste beginsel gemaak om, waar moontlik, die werk van 'n Suid-Afrikaanse komponis in sy programme in te sluit." Deur Hartman se toedoen is talle opdragte gegee aan Suid-Afrikaanse komponiste, onder wie Arnold van Wyk, Stefans Grové, Hubert du Plessis, Gideon Fagan, Graham Newcater, Peter Klatzow en Hans Roosenschoon. Meesal was hy dan ook dirigent tydens die eerste uitvoerings van dié werke. "Asterion", die eksperimentele eletroniese radio-opera van Henk Badings (op 'n teks van NP van Wyk Louw) en Badings se toonsetting van "Die bloeddorstige jagter" van G.A. Watermeyer het albei deur Hartman se toedoen tot stand gekom.

Ter wille van die bevordering van uitvoerende musiek en veral die aansporing van jong musici was hy in 1970 die voorspraak vir die jaarlikse SAUK-musiekprys, wat om die beurt toegeken is vir klavierspel en ander instrumente of sang. Dit is al gou gekoppel aan ’n verdere prys wat geskenk is deur Samro onder dr. Gideon Roos se leiding.

Vir die grootste gedeelte van sy lewe (van 1937 tot 1977) was Hartman in diens van die SAUK. Schutte skryf: "As hoof van die afdeling musiek was dit in 'n groot mate hy wat beslag gegee het aan 'n beleid van berekende ewewig in die beplanning en aanbieding van programme, met die onderliggende doelstelling om belangstelling en waardering vir musiek, en veral Afrikaanse musiek, by die luistergemeenskap aan te wakker." Hartman was die stukrag agter die samesnoering van die onderskeie streeksorkeste tot een simfonieorkes, wat van 1971 af as die Nasionale Simfonieorkes van die SAUK bekendgestaan het. Hy was ook medeverantwoordelik vir die totstandkoming van die Junior Orkes van die SAUK.

Sy skakeling as musiekhoof van die SAUK met buitelandse uitsaai-instansies, dirigente en kollegas in die musiekwêreld het bygedra om in die buiteland 'n beter begrip van Suid-Afrika se musieklewe te vestig. Hartman het dan ook besoeke aan Suid-Afrika deur musici soos Igor Strawinski, Henk Badings en Karlheinz Stockhausen bewerkstellig.

Die jeug het 'n voorrangplek in sy musiekbenadering ingeneem, hetsy jong musici vir wie opleidings- en ander geleenthede geskep moes word, of jong mense wat ingelei moes word in die wondere van die musiek. In die 1960's en vroeë '70's het hy sy verbintenis met die FAK, as voorsitter van die musiekkomitee sedert 1953, gebruik om in verskeie Suid-Afrikaanse stede en dorpe en ook in Suidwes-Afrika kursusse oor skoolmusiek van stapel te stuur. Deur orkesbesoeke aan skole het duisende leerlinge die eerste keer met lewende orkesmusiek kennisgemaak.

Hy het in 1970, as erelid van die Suid-Afrikaanse Vereniging van Musiekonderwysers, 'n deurslaggewende rol begin speel in die aanbieding van orkeskursusse tydens spesiale orkeskampe vir kinders. By dié geleenthede het hy as adviseur en soms musiekdirekteur opgetree.

Ná sy aftrede met pensioen uit die SAUK se diens in 1977, het hy 'n professoraat aan die Universiteit van die Witwatersrand aanvaar, waar hy as hoof van die departement musiek met geesdrif aan 'n akademiese loopbaan begin bou het. Dié pos sou hy tot sy dood beklee.

Prof. Hartman se belangstellingsveld het ver buite die musiekwêreld gestrek. Hy het 'n aktiewe aandeel in die kultuurlewe gehad en was lid van die Suid-Afrikaanse Akademie vir Wetenskap en Kuns, het 36 jaar lank (amper die hele tyd as voorsitter) in die Musiekkomitee van die Federasie van Afrikaanse Kultuurvereniginge (FAK) gedien, in verskeie komitees van die departement van nasionale opvoeding sitting gehad, was raadslid van die Randse Afrikaanse Universiteit en in 1981 van die Kommissie van Ondersoek na die Skeppende Kunste. Hy het voorts in talle ander hoedanighede diens gelewer en was ook betrokke by die daarstelling van 'n Afrikaanse musiekterminologie en by die samestelling van die "Suid-Afrikaanse musiekensiklopedie", waarvan die eerste Afrikaanse deel onder redaksie van prof. dr. J.P. Malan in 1980 verskyn het.

In 1962 het die Suid-Afrikaanse Akademie vir Wetenskap en Kuns sy erepenning vir musiek aan Hartman toegeken en in 1968 het die Universiteit van Stellenbosch hom met die toekenning van 'n eredoktorsgraad vereer wat in 1975 deur 'n soortgelyke eerbetoon deur die Universiteit van die Witwatersrand gevolg is. Hy het die onderskeiding geniet om die SAUK-orkes op verskeie feesgeleenthede te dirigeer, onder meer die inwyding van die Aula en die Amfiteater van die Universiteit van Pretoria.

In 1977 het hy 'n Artes van die SAUK ontvang en in 1979 die Halfeeufeesgedenktoekenning van die FAK. Nadoodse eerbewyse in 1982 was die Goue Erepenning vir Volksdiens deur die FAK en die erepenning vir die bevordering van musiek deur die Suid-Afrikaanse Akademie vir Wetenskap en Kuns. 'n Straat in die Johannesburgse voorstad Vorna Valley is na hom genoem.

Dr. Schutte skryf: "Hartman was avontuurlik, ondernemend en doelgerig in die nastreef van sy ideale. Hy het hoë waarde geheg aan professionele integriteit en was daarby 'n toegewyde, gedissiplineerde werker, maar nie sonder 'n sin vir ewewig in sy leefwyse nie. Hy was 'n innemende mens met 'n eiesoortige humorsin. Ten spyte van die ernstige en pynlike aard van sy siekte het hy tot die einde sy taak met geesdrif voortgesit. Die omvang en waarde van sy bydrae tot die musiekontwikkeling en -waardering in Suid-Afrika is uniek in die musiekgeskiedenis van dié land."

Prof. Hartman is op 1 Julie 1944 getroud met die sopraan Josina Wilhelmina (Jossie) Boshoff, wat saam met hom in Wene studeer het. Sy is in 1983 oorlede is. Geen kinders is uit die huwelik gebore nie. Hartman se stokperdjies was sport, reis en lees.


</doc>
<doc id="120732" url="https://af.wikipedia.org/wiki?curid=120732" title="Eugene Cernan">
Eugene Cernan

Kaptein Eugene Andrew "Gene" Cernan (* 14 Maart 1934 – † 16 Januarie 2017) was 'n Amerikaanse ruimtevaarder, vlootvlieënier, elektriese ingenieur, lugvaartingenieur en vegvlieënier. Hy was die bevelvoerder van Apollo 17, die 11de persoon wat op die Maan geloop het, asook die laaste man wat op die Maan geloop het, op 13 Desember 1972.




</doc>
<doc id="120734" url="https://af.wikipedia.org/wiki?curid=120734" title="Gradeboog">
Gradeboog

Die meetinstrument waarmee die grootte van hoeke meet word, word 'n gradeboog genoem. Onderstaande tekening is 'n voorstelling van 'n gradeboog.
Die grade is op die rand van die gradeboog afgemerk. Op die buitenste skaal word die grade van links na regs aangedui, terwyl dit op die binneste skaal van regs na links aangedui is.

Grade word soos volg aangedui:

a. Gebruik 'n gradeboog om die grootte van hoek ABC te bepaal
1. Plaas die gradeboog so dat die punt waar die 90°  en 180°  lyne op die gradeboog sny, op die hoekpunt van die hoek lê.

2. Draai die gradeboog so dat die 0°  (180° ) -merk op die onderste been van die hoek lê.

3. Kyk by watter grade-indeling die ander been van die hoek lê. Onthou om op die middelste skaal te kyk, want ons begin regs by 0°  op die gradeboog.

4. Die grootte van die hoek is 30° .

b. Gebruik 'n gradeboog om die grootte van hoek PQR te bepaal

1. Plaas die gradeboog so dat die punt waar die 90° en 180° lyne op die gradeboog sny, op die hoekpunt van die hoek lê.

2. Draai die gradeboog so dat die 0° (180°) -merk op die onderste been van die hoek lê.

3. Kyk by watter grade-indeling die ander been van die hoek lê.

4. Dit lê by die langste 125 ste grade-indeling.

5. Die grootte van die hoek is 125°.


</doc>
<doc id="120735" url="https://af.wikipedia.org/wiki?curid=120735" title="Julia-skepper">
Julia-skepper

'n Julia-skepper (of "Julia Skimmer" soos dit in Engels bekend staan), is 'n naaldekoker, "Orthetrum julia", en behoort tot die familie van "Libellulidae".

"Orthetrum julia" kom wydverspreid regdeur tropiese Afrika voor, tot in die weste by Gambië. Dit is ook in Noord-Jemen en Sokotra aangeteken. Wyfies gaan dikwels huise binne.


Rietbeddens en grasbedekte areas naby poele, damme en stadigvloeiende strome. In die noorde kom dit veral in beboste gebiede voor. In die Kaap kom "Orthetrum julia capicola" ook in oop gebiede voor.

Liggaamslengte: 45–49 mm. Agtervlerklengte: 31–36 mm.

Twee ander skeppers, "Orthetrum brachiale" (Gebande skepper) en "Orthetrum stemmale" (Koenieskepper) het soortgelyke kenmerke as die Julia-skepper en word dikwels daarmee verwar. Hierdie twee spesies kan van die Julia-skepper onderskei word deur die dubbelry selle in die Rspl-lus op die vlerke, hul sekondêre geslagsorgane wat anders lyk en hul geelerige pterostigmas, alhoewel die pterostigmas van die Koenieskepper soms donkerder kan wees.
Die wyfies van die "Orthetrum julia capicola" word dikwels met dié van "Orthetrum rubens" (Mistieke skepper) en "Orthetrum caffrum" (Strepieskepper) verwar.


</doc>
<doc id="120738" url="https://af.wikipedia.org/wiki?curid=120738" title="Eienskappe van bewerking">
Eienskappe van bewerking

Die artikel bespreek die eienskappe van wiskundige bewerkings.

a. 16 + 4 = 20                                        23 + 5 = 28

     4 + 16 = 20                                        5 + 23 = 28

b. 234 + 3 = 237                                     145 + 23 = 168

    3 + 234 = 237                                     23 + 145 = 168

c. 5 x 4 = 20                                            d. 6 x 2 = 12

    4 x 5 = 20                                                2 x 6 = 12

e.   214                                                    .  382

   + 382.                                                   + 214

      596                                                       596

f.  172                                                            23

   x 23                                                       x 172

    516                                                            46

  3440                                                        1610

  3956                                                       2300

                                                                 3956

Uit die bostaande bewerkings het dit duidelik geword dat die volgorde waarin twee getalle bymekaargetel, of met mekaar vermenigvuldig word, nie van belang is nie.

Hierdie eienskappe van die optel- en vermenigvuldigbewerking word die kommutatiewe eienskap van optelling of vermenigvuldiging genoem.

Die kommutatiewe eienskap kan nie vir aftrek en deel gebruik word nie. Die volgorde van getalle kan nie gebruik word wanneer daar afgetrek of gedeel word nie.

Die kommutatiewe eienskap vir optelling en vermenigvuldiging geld vir enige soort getal. Dit geld dus ook vir gewone breuke en desimale breuke.

a. (5 + 4) + 3 = 12                                   b. 6 + ( 5 + 2) = 13

   5 + (4 + 3) = 12                                        (6 + 5) + 2 = 13

c. (4 x 2) x 5 = 40                                      d. (100 x 4) x 10 = 4 000

   4 x (2 x 5) = 40                                           100 x (4 x 10) = 4 000

Uit die bostaande bewerkings is dit duidelik dat die volgorde waarvolgens getalle bymekaargetel of met mekaar vermenigvuldig word, nie van belang is nie.

Hierdie eienskap van die optel- en vermenigvuldigingbewerking word die assosiatiewe eienskap van optelling of vermenigvuldiging genoem.

Dit maak dus nie saak met watter getal jy begin optel en vermenigvuldig nie, solank jy net al die getalle bymekaar tel of met mekaar vermenigvuldig.

Die assosiatiewe eienskap vir optelling en vermenigvuldiging geld vir enige soort getal. Dit geld dus ook vir gewone breuke en desimale breuke.

In plaas van om elke keer te skryf; 5 x 4 = 20 kan ons dit ook skryf as 5(4) = 20.

a. 3(5 + 4) = 27                                          b. 2(9 – 4) = 10

  3 x 5 + 3 x 4 = 27                                      2 x 9 – 2 x 4 = 10

Uit die bostaande bewerkings is dit duidelik dat dit geen verskil maak of ons eers die getalle binne die hakie optel of aftrek en dan met die getal voor die hakie vermenigvuldig nie, en of ons eers die getalle binne die hakie met die getal daarvoor vermenigvuldig en dan die produkte van mekaar aftrek of bymekaartel nie.

Hierdie eienskap van vermenigvuldiging word, die distributiewe eienskap genoem.

a. As 0 by 'n getal getel word, bly die getal net so.

b. As 'n getal met 0 vermenigvuldig word, is die antwoord altyd 0.

c. As 1 by 'n getal getel word, is die antwoord altyd groter as die getal waarby die 1 getel is.

d. As 1 van 'n getal afgetrek word, is die antwoord altyd 1 minder as die getal waarvan die 1 afgetrek is.

e. As 'n getal met 1 vermenigvuldig word, bly die getal dieselfde.

f. As 'n getal deur 1 gedeel word, bly die getal dieselfde.

Let wel:

g. 'n Getal mag nooit deur 0 gedeel word nie.

a. Optelling en aftrekking is inverse bewerkings.

Byvoorbeeld: 65 + 10 = 75, 75 – 10 = 65 en 75 – 65 = 10.

b. Vermenigvuldiging en deling is inverse bewerkings.

Byvoorbeeld: 20 x 4 = 80, 80 ÷ 4 = 20 en 80 ÷ 20 = 4.


</doc>
<doc id="120743" url="https://af.wikipedia.org/wiki?curid=120743" title="Narbroekie">
Narbroekie

'n Narbroekie is 'n naaldekoker, "Pantala flavescens", en behoort tot die familie van "Libellulidae". Dit staan in Engels bekend as die "Wandering Glider", "Globe Skimmer" of "Global Wanderer", en word algemeen beskou as die mees wydverspreide naaldekoker op Aarde.

"Pantala flavescens" kom op al die kontinente behalwe Antartika voor. In Afrika kom dit in die Afrotropiese gebied voor. Buite Afrika word hierdie spesie algemeen aangetref in die Arabiese Skiereiland en in die Midde-Ooste en dit bereik soms Suid-Europa. In Asië kom dit voor vanaf die noorde tot die sentrale dele van Asië, Suid-Siberië, Kamtsjatka en Japan, en verder suid tot by Australië. In die Amerikas is dit wydverspreid deur die Neotrope, insluitende die Karibiese Eilande en Galápagos-eilande, asook regdeur die VSA, insluitend die Pasifiese eilande en Suid-Kanada. Dit is die enigste Odonata-spesie wat op Paaseiland voorkom. Hierdie spesie migreer en sy migrasies is gekoppel aan die moessonweerpatroon.

Broei in klein poele, selfs tydelike poele, en word gewoonlik gesien waar dit oor gras en onder bome vlieg, dikwels in groepe. Dit word dikwels gesien in tuine en vlieg heen en weer oor grasperke en swembaddens.

Liggaamslengte: 47–50 mm. Agtervlerklengte: 38.5–41 mm.
Die Narbroekie het 'n eiesoortige vorm met 'n tapse abdomen en agtervlerke wat ongewoon wyd is by die basis. Wyfies en onvolwasses is mosterdkleurig en die bokant van die mannetjies se abdomens word oranje-rooi soos hulle ouer word. Albei geslagte het 'n geel gesig en 2 of 3 swart merke op die s8-, s9- en s10-segmente van die abdomen. Pterostigmas is langer op die voorvlerke as op die agtervlerke.


</doc>
<doc id="120746" url="https://af.wikipedia.org/wiki?curid=120746" title="Kaapse spookmot">
Kaapse spookmot

'n Kaapse spookmot is 'n mot, "Gorgopis cochlias", van die Hepialidaefamilie wat in Suid-Afrika voorkom.


</doc>
<doc id="120749" url="https://af.wikipedia.org/wiki?curid=120749" title="Na-aperbloutjie">
Na-aperbloutjie

'n Na-aperbloutjie ("Cacyreus virilis") is 'n vlinder in die familie van Bloutjie-skoenlappers ("Lycaenidae"). Dit word ook soms die "Na-aper-malvabloutjie" genoem, en staan in Engels bekend as die "Mocker Bronze" of "Mocker Blue". 

Kom in Afrika voor in Gambië, Senegal, Guinee, Nigerië, Kenia, Uganda, Tanzanië, Burundi, Demokratiese Republiek van die Kongo, Zambië, Malawi, Zimbabwe, Botswana, eSwatini en Suid-Afrika. Die spesie is ook teenwoordig in Arabië, Jemen en Dhofar in Oman. Dit kom ook vermoedelik in Somalië en Ethiopië voor. Dit is meer algemeen in Suider-Afrika as in die weste.

Hierdie vlinder word in die meeste soorte savanne aangetref, meestal in onbewerkte velde en kom nie in digte bosgebiede voor nie. Dit word dikwels in gebiede met kort gras aangetref. Beide geslagte besoek blomme en mannetjies besoeke klam modderrige grond.

Die vlerkspan van die wyfie is 24–26 mm en dié van die mannetjie is 24–27 mm. Die bokant van die vlerke is bruin, en dié van die mannetjie het 'n staalblou skynsel. Die onderkant van die vlerk is bruin met wit spikkels en vlekke. "Cacyreus virilis" word dikwels verwar met "Cacyreus lingeus" (bosbloutjie) wat dieselfde lyk.


</doc>
<doc id="120753" url="https://af.wikipedia.org/wiki?curid=120753" title="Burg Forchtenstein">
Burg Forchtenstein

Burg Forchtenstein (Hongaars: "Fraknó vára") is 'n kasteel uit die laat Middeleeue in die gelyknamige nedersetting in die noorde van die Oostenrykse deelstaat Burgenland. Die burg, wat as een van die belangrikste historiese besienswaardighede in Burgenland tans in besit van die adellike Esterházy-gesin is, is bo-oor die Wulka-riviervallei op 'n dolomietrots in die uitlopers van die Rosalien-gebergte opgerig en oorheers die silhoeët van die plaaslike landskap, soos gesien vanuit die vlakte in westelike rigting.

Reeds in die 12de eeu was daar volgens oorlewering 'n kasteel op die die dolomietrots oor die vallei om 'n nabygeleë strategiese handelsroete tussen die Donaugebied en die Middellandse See te beskerm. 'n Historiese dokument van 1187 noem ene Markwart von Forchtenstein.

Die huidige magtige kasteelkompleks se oorspronge strek terug tot omstreeks 1320 toe die grawe van Mattersdorf 'n nuwe vesting bo-oor die Wulka-vallei laat bou het nadat hul oorspronklike burg in die huidige Mattersburg vernietig is. Al was die Rosalien-gebergte reeds 'n natuurlike versperring langs die handelspad tussen die Weense Bekken en die Hongaarse vlaktes, het die grawe dit nodig geag om dit deur 'n militêre vesting te beskerm. Die grawe se wapen versier steeds die afsluitsteen van die Gotiese gewelf in die burgtoring wat as een van die kasteel se oudste gedeeltes bo die kompleks uitrys. Teen die middel van die 15de eeu het die grawe-dinastie in sy manlike linie uitgesterf, en die kasteel was vervolgens sowat 170 jaar lank in besit van die Huis van Habsburg wat dit as pand aan die grawe van Weißpriach en Hardegg oorhandig het. In dié tydperk is min wysigings aan die kasteel aangebring.

In 1622 het Nikolaus Esterházy (1583–1645) sy besitting Munkács in destydse Noordoos-Hongarye (tans Oekraïne) as pand aan die Protestantse vors van Siebenbürgen, Gábor Bethlen (omstreeks 1580–1629), afgestaan wat in Hongarye verskeie kere teen die Habsburgse bewind in opstand gekom het. In ruil hiervoor - en om erkenning te verleen aan die Esterházys se pligsgetrouheid en lojaliteit teenoor die Huis van Habsburg en die Rooms-Katolieke Kerk - het keiser Ferdinand II die heerskappye Forchtenstein en Eisenstadt aan Nikolaus oorgedra. Reeds vier jaar later het die kasteel Forchtenstein, waaraan die erflike grawetitel verbonde was, sy erflike besitting geword. 

Die kasteel was toe in 'n slegte toestand. Nikolaus, wat vanaf 1625 die amp van palatyn of Hongaarse visekoning beklee het, het onder meer die buitenste vestinggordel laat uitbou. Aan die boumeesters Simone Retacco en Domenico Carlone (1615–1679) het hy in 1643 die opdrag gegee om 'n kombuis, 'n kapel asook nuwe woonvertrekke te bou. Weens die militêre bedreiging deur die Osmaanse Ryk is besondere aandag aan die verdedigingswerke geskenk. Carlone kon gebruik maak van bestaande bouplanne vir Forchtenstein wat deur 'n familielid, Battista Carlone (1580–1645), reeds vroeër geteken is.

Ná Nikolaus se afsterwe het sy seun Ladislaus (1626–1652) die boubedrywighede voortgesit, maar het kort daarna op 'n jong leeftyd in 'n slag teen die Turke gesneuwel.

Die jonger seun van palatyn Nikolaus, Paul I (1635–1713), wat in 1687 die vorstetitel ontvang het, was die eerste familielid wat op Forchtenstein gebore is. Hy het ná die uitbreiding van die kasteel te Eisenstadt, wat in 1672 voltooi is, ook met boubedrywighede in die kasteel Forchtenstein begin, waaronder die uitbreiding van die slot in die tweede helfte van die 17de eeu. In dié tydperk het daarnaas muurskilderye met politieke en genealogiese inhoud in die binnehof (die grootstes noord van die Alpe), dekoratiewe en allegoriese muurskilderye in die binnevertrekke, ingangsportale met godsdienstige beeldhouwerke as versierings, 'n ruiterstandbeeld in die barokstyl wat Paul I uitbeeld asook 'n krokodil met 'n lengte van meer as twee meter ontstaan wat die gesag, status en politieke rang van hul opdraggewer verduidelik het. So het Nikolaus mites rondom sy familie asook hul stamboom geskep. Die familie-galery in die barokstyl met lewensgrootte-portrette (waaronder dié van Vlad III Tepes, tans beter bekend as graaf Dracula) is die grootste van sy soort in Sentraal-Europa, net soos die Esterházys se privaat wapenversameling.

Vors Paul I Esterházy se afsterwe in 1713 het, net soos politieke en militêre veranderinge in dié tydperk, die kasteel se doelwit herbepaal. Nadat die Turke vanaf 1683 geen militêre bedreiging meer ingehou het vir die streek nie, kon die Esterházy-familie sy hoofsetel na die meer gerieflike en maklik toeganklike slot in Eisenstadt verskuif. Burg Forchtenstein het vervolgens as veilige bewaarplek gedien vir waardevolle voorwerpe uit die Esterházy-gesin se skatkamer (waaronder Hongaarse kostuums en juwele, silwermeubels, tafelhorlosies soos die Augsburgse automate uit die Renaissance–tydperk, ivoorkunswerke, en versamelings uit vakgebiede soos flora en fauna, etnografie, kuns en wetenskap) asook militêre uitrusting wat ná veldtogte as buit huis toe geneem is.

In die 1770's het die vorstelike boumeester Ferdinand Mödlhammer die opdrag gekry om die kasteel se dakstoel te verhoog en te renoveer, terwyl ook herstelwerk in die binnevertrekke gedoen is. Die kasteel het in dié tyd steeds die Esterházy-gesin se hoofkassa en argief gehuisves. In die tyd van die Kongres van Wene was die kasteel een van die eerste musea in die Habsburgse Ryk. Die burgkapel in die barokstyl is in 1887 deur Franz Storno volgens die smaak van die destydse historisme gerestoureer.

In die 20ste en vroeë 21ste eeu is geen noemenswaardige herstelwerk gedoen of uitbreidings aangebring nie, behalwe vir onderhoudwerk in die historiese keldergewelf waar tans funksies gereël word. Naas die dak is ook mure gerestoureer en 'n nuwe uitkyk-houtpad gebou. Die skatkamer en arsenaal van Burg Forchtenstein staan nie oop vir die publiek nie, maar gedurende amptelike besigtigingstoere word besoekers deur die uitstallings geneem.

Media


</doc>
<doc id="120754" url="https://af.wikipedia.org/wiki?curid=120754" title="Klaas van Wyk de Vries">
Klaas van Wyk de Vries

Dr. Klaas Speleveld van Wyk de Vries (Pretoria, Suid-Afrika, 11 Oktober 1919 – Pretoria, 10 Oktober 1978) was ’n predikant in die Gereformeerde Kerk.

Van Wyk de Vries was die jonger broer van regter Jan van Wyk de Vries en die vierde kind van Wytze van Wyk de Vries, 'n immigrant uit Sneek, Friesland, in diens van die Nederlandsche Zuid-Afrikaansche Spoorweg-Maatschappij (NZASM), en sy vrou, Anna Bastiana Last. Hy het sy skoolloopbaan aan die Laerskool Oosteind begin en in 1937 aan die Afrikaanse Hoër Seunskool in Pretoria gematrikuleer, waarna hy die volgende jaar met die oog op studie in die geneeskunde as student aan die Universiteit van Pretoria ingeskryf het. Maar hy het oortuig geraak van sy roeping as predikant en na Potchefstroom vertrek waar hy die B.A.- in 1941 en die B.D.-graad in 1944 met lof aan die destydse Potchefstroomse Universiteitskollege vir Christelike Hoër Onderwys (PUK vir CHO) behaal het. In 1945 het hy ook met lof in die kandidaatseksamen van die Teologiese Skool van die Gereformeerde Kerk in Suid-Afrika geslaag, in 1947 het hy die M. Div.-graad behaal en twee jaar daarna op 'n onderwerp in dogmatiek gepromoveer, naamlik "Die realiteit van die Koninkryk van God".

Van Wyk de Vries het hom tydens sy studentejare as leier en vurige Afrikanernasionalis onderskei. Hy het twee jaar as voorsitter van die studenteraad van die PUK vir CHO opgetree, was voorsitter van die plaaslike tak van die Afrikaanse Nasionale Studentebond (ANS) en het 'n medalje vir sy voortreflike bydrae tot die studentelewe van die raad van die Universiteitskollege ontvang.

As predikant het Van Wyk de Vries die Gereformeerde kerke Alberton/Eikenhof (1946–'52) en Bloemfontein-Suid (1952–'55) bedien, waarna hy drie jaar as sekretaris van die Deputate vir Katkisasie in Potchefstroom opgetree het. Eindelik was hy sowat 20 jaar lank van 1958 tot 1978 werksaam as predikant van die destydse Gereformeerde kerk Pretoria-Oos.

Dr. Bouke Spoelstra skryf in die "Suid-Afrikaanse Biografiese Woordeboek, deel V" Van Wyk de Vries het hom as gedeë prediker wat steeds student gebly het, onderskei en was 'n yweraar vir 'n Christelike nasionale ouerskoolstelsel. Hoewel hy in 1973 vir die beroep as hoogleraar in etiek en apologetiek na die Teologiese Skool op Potchefstroom bedank het, het hy as kurator van dié inrigting groot invloed uitgeoefen om die opleiding van voornemende predikante op 'n hoë peil te hou. Ook het hy – met die oog op kategetiese onderrig en jeuglektuur – 'n maandelikse publikasie, "Die Katkisant", behartig en "Die Slingervel", 'n Christelike maandblad vir kinders, die lig laat sien. As deputaat vir publikasies het hy 'n leidende aandeel gehad by die publikasie van "Die Kerkblad" in koerantvorm. As stigter van die Gereformeerde Teologiese Vereniging was hy verantwoordelik vir die totstandbrenging van die teologiese tydskrif "In die Skriflig", wat hy jare lank geredigeer en vanuit sy huis uitgegee het. Tot sy dood het hy 'n belangrike rol gespeel by die hervertaling en verkorting van die liturgiese formuliere in Afrikaans.

Dr. Spoelstra skryf: "Hy het met visie, daadkrag en deursettingsvermoë die Gereformeerde Stigting as welsynsorganisasie uitgebou." So is barmhartigheidswerk op plaaslike inisiatief en verantwoordelikheid van Pretoria-Oos se kerkraad gefloteer om bejaardes in Nebohof (1961) te versorg en huisvesting aan jong mense in Ararat (1966) te verleen. Deur sy versiendheid en sakevernuf is die versorging van bejaardes in woonstelblokke rondom die kerkgebou in Troyestraat, Sunnyside, uitgebrei en opgevolg met bejaardeversorging op Winklespruit (aan KwaZulu-Natal se kus), Pretoria-Noord en Krugersdorp.

Van Wyk de Vries het hom sterk beywer vir die bevordering van die immigrasie van stam- en godsdiensgenote. Hy het 'n skema vir immigrantevoorligting in samewerking met die departement vir immigrasie aangevoor en het in 1968 en 1971 ses maande lank in dié verband in Nederland gewerk. Hy het veral belanggestel in die kerklike betrekkinge op ekumeniese gebied en is in 1976 as voorsitter van die Nasionale Sinode van die Gereformeerde Kerk in Suid-Afrika gekies. Onder sy leiding is die besluit geneem waardeur dié Sinode sy eeu oue bande met die Gereformeerde Kerke in Nederland op grond van hul leerstellige koersverandering verbreek het. Hy het die samelewing op verskillende terreine gedien en was tot sy dood lid van die Appèlraad oor Publikasies. Hy is in die Rebeccastraat-begraafplaas in Pretoria begrawe.

Uit sy huwelik op 27 Julie 1946 met Catharina Cornelia (Doempie) Venter is vier seuns en ’n dogter gebore: Wytze, Klaas, An, Hendrik en Jan. An is oorlede op 17 Augustus 2017. In daardie jaar was Klaas oorsee, Wytze in Pretoria en Jan in Durban.



</doc>
<doc id="120756" url="https://af.wikipedia.org/wiki?curid=120756" title="Advertensieblokkering">
Advertensieblokkering

Advertensieblokkering of ad filter is 'n tipe sagteware (of minder algemeen, 'n rekenaarhardewaretoestel), wat advertensieinhoud van 'n webblad, webwerf, of mobiele app kan verwyder of verander. Advertensieblokkers is beskikbaar vir 'n verskeidenheid van rekenaarplatforms, insluitend lessenaar- en skootrekenaars, tabletrekenaars en slimfone. 'n Verskeidenheid van metodes word gebruik vir die blokkering van advertensies. Die voordele wat hierdie sagteware bied is breed en die gebruik van advertensieblokkeringsagteware is aan die toeneem. Daar is egter baie media-eienaars (uitgewers) wat staatmaak op reklame om die "vrye inhoud" wat hulle aan gebruikers bied, te befonds. Sommige het teenmaatreëls begin neem teen gebruikers wat advertensies op die webwerwe wat hulle besoek blok, soos byvoorbeeld Forbes.

Aanlynadvertensies bestaan in 'n verskeidenheid van vorms, insluitend webbaniere, foto's, animasies, ingeboude klank en video, teks, of opwipvensters, en kan gebruik maak van klank- en videosnitte wat outomaties speel. Alle webblaaiers bied 'n paar maniere om advertensies te verwyder of te verander: óf deur te fokus op die tegnologie wat gebruik word om advertensies te lewer (soos ingebedde inhoud afgelewer deur inproppe of via HTML5), of te fokus op die URL's wat die bron van advertensies is, of te fokus op gedrag wat kenmerkend is van die advertensies (soos die gebruik van HTML5 outomatiese speel van beide klank en video).

Uit die oogpunt van internetgebruikers, is daar verskeie fundamentele redes waarom 'n mens sou wou gebruik maak van advertensieblokkering:

Uitgewers, aan die ander kant, argumenteer dat internetadvertensies inkomste vir webwerf-eienaars voorsien, wat die webwerfeienaars in staat stel om inhoud vir die webwerf te skep of andersins aan te koop. Uitgewers beweer dat die algemene gebruik van advertensieblokkering-sagteware en -toestelle 'n nadelige invloed op die webwerfeienaarinkomste het, en dus op sy beurt die beskikbaarheid van gratis inhoud op die webwerwe verminder.


</doc>
<doc id="120759" url="https://af.wikipedia.org/wiki?curid=120759" title="Mopaniemot">
Mopaniemot

'n Mopaniemot is 'n vlinder, "Imbrasia belina", wat in Suidelike Afrika voorkom, en behoort tot die familie van "Saturniidae". Die larwe van hierdie mot is eetbaar in sy ruspestadium en word 'n Mopaniewurm genoem.


"Imbrasia belina" kom in Angola, Botswana, Kameroen, Tsjad, Demokratiese Republiek van die Kongo, Eritrea, Ethiopië, Kenia, Mosambiek, Namibië, Suid-Afrika, Tanzanië, Uganda, Zambië en Zimbabwe voor. Dit word oor die algemeen aangetref waar mopaniebome ("Colophospermum mopane") voorkom, maar is nie heeltemal beperk tot die verspreiding van hierdie bome nie.

Semi-woestyn, bosveld en grasveld met 'n hoë konsentrasies van mopanieveld.

Volwasse motte het 'n vlerkspan van 120 mm. Die kleur van die vlerke wissel van bruin tot groen en bruin tot rooi. Daar is groot oranje oogkolle op die agtervlerke, omring deur swart en wit ringe, en kleiner oogkolle op die voorvlerke. Die larwes (ruspes) is groot, tot ongeveer 100 mm lank en ongeveer 10 mm in deursnee. Hulle is swart met rooierige, geel en witterige bande en het kort rooi of swart stekels wat in fyn wit hare bedek is.


</doc>
<doc id="120764" url="https://af.wikipedia.org/wiki?curid=120764" title="Hans Sluga">
Hans Sluga

Hans D. Sluga (Gebore 24 April 1937) is 'n Duitse akademikus, wie as dosent in filosofie aan die Universiteit Kollege Londen gedien het en nou 'n professor van filosofie aan die Universiteit van Kalifornië in Berkeley is, waar hy klasgee sedert 1970. Hy doseer en skryf oor onderwerpe in die analitiese filosofie sowel as politieke filosofie en word veral beȉnvloed deur die denke van Gottlob Frege, Ludwig Wittgenstein, Martin Heidegger, Friedrich Nietzsche en Michel Foucault.

Sluga studeer aan die Universiteit van Bonn en die Universiteit van München. Hy verwerf 'n BPhil aan die Universiteit van Oxford, waar hy onder R. M. Hare, Isaiah Berlin, Gilbert Ryle en Michael Dummett studeer. Hy beskryf sy filosofiese oriëntasie as volg: "My totale filosofiese uitkyk is radikaal histories. Ek glo dat ons onsself net kan verstaan as wesens met 'n besonderse evolusie en geskiedenis.”

Sluga het veral gefokus op die vroeë geskiedenis van die analitiese filosofie. In sy werke oor Gottlob Frege het hy gepoog om die invloed van Immanuel Kant, Hermann Lotze, en van Neo-Kantiane soos Cuno Fischer en Wilhelm Windelband op Frege se sienings ten opsigte van die grondslae van wiskunde en in die teorie van betekenis, uit te lê. Hierdie historiese georiënteerde benadering tot Frege se denke bring hom in skerp konflik met Michael Dummett se "realistiese" interpretasie van Frege. Sluga se werk in analitiese filosofie word beinvloed deur sy betrokkenheid met Wittgenstein se denke op wie se vroeë en latere werke hy studiestukke gefokus het. Sy werke oor beide Frege en Wittgenstein het bygedra tot die ontwikkeling van die studie van die geskiedenis van analitiese filosofie, as 'n veld binne die analitiese filosofie.

Sedert die vroeë 1990s het Sluga toenemend begin fokus op die politieke filosofie. In "Heidegger's Crisis" ondersoek hy die vraag waarom filosowe van Plato tot hedendagse filosowe gereeld betrokke raak by gevaarlike politieke aangeleenthede. Sluga analiseer Heidegger se politieke betrokkenheid deur dit in die groter konteks van die ontwikkeling van die Duitse filosofie in die Nazi periode te plaas. Hy poog daardeur om te wys dat baie diagnoses van Heidegger se politiek is misplaas aangesien dit te nou gefokus is op die persoon en werk van Heidegger. Hy bevraagteken veral, die bewering dat Heidegger se kritiek van rede geblameer kan word vir sy politieke foute deur daarop te wys dat nougesette "rasionaliste" onder die Duitse filosowe ook geneig was tot dieselfde foute. Sluga se boek poog om te wys dat die bereidheid om hulself in politiek betrokke te raak nie slegs vir Heidegger nie, maar ook vir die Neo-Kantiane soos Bruno Bauch, Neo-Fichtiane soos Max Wundt, en Nietzschiane soos Alfred Baeumler uiteindelik was as gevolg van hul misplaaste geloof dat hulle leef deur 'n tydvak van 'n wêreld historiese krisis waarin hulle spesifiek geroepe voel om betrokke te raak.

Sy boek "Politics and the Search for the Common Good" poog Sluga om politiek te her-bedink in substansiële nuwe terme. Sluga onderskei daarintussen die lang tradisie van "normatiewe politieke teoretisering" wat strek van Plato en Aristoteles deur Kant na kontemporêre skrywers soos John Rawls en 'n meer resente vorm van "diagnostiese praktyk" wat ontstaan het in die 19de eeu en wie se eerste gebruikers Karl Marx en Friedrich Nietzsche was. Sluga argumenteer dat diagnostiese politieke filosofie, nie poog om politieke norme te skep deur 'n proses van abstrakte filosofiese beredenering nie, maar poog om praktiese gevolgtrekkings te bewerkstellig deur 'n proses van die versigtige diagnose van politieke realiteite.

Sluga identifiseer homself met hierdie benadering van politieke filosofering en gaan hy voort om die denke van Carl Schmitt, Hannah Arendt, en Michel Foucault te analiseer as 20ste eeuse voorbeelde van die diagnostiese benadering. Die boek poog om die voordele en suksesse van die diagnostiese metode sowel as die tekortkomminge en inherente beperkings te belig. Deur dit te doen, het Sluga die verstaan van politiek aan die hand van Wittgenstein se metodologiese konsepte verduidelik. Hy karakteriseer politiek as 'n fenomeen wat soos 'n familie lyk en argumenteer dat die konsep van politiek nie as natuurlik geidentifiseer moet word nie. Dit is daarom ook verkeerd om aan te neem dat daar 'n enkele “algemene goeie” ("common good") is waartoe alle politiek streef. Soortgelyk, moet ons van die geloof dat daar 'n beste vorm van regering is (byvoorbeeld demokrasie) afstand doen. Politiek moet eerder beskou word as 'n voortdurende soeke na 'n gemeenskaplike goeie, wat geen finale en voldoende antwoord het nie.

Dit is 'n sfeer van onsekerheid waarin ons funksioneer, altyd met 'n radikale onvolledige en onbetroubare prentjie van altyd veranderende idees van waar ons is en waar ons wil gaan. Die institusionele vorms wat hierdie soekogte aanneem sal oor tyd verander. Sluga stem saam met ander diagnostiese denkers dat die klassieke institusies van die moderne staat nou plek maak vir 'n nuwe vorm van politieke orde wat hy noem “die korporatiewe”, wie se vraagstukke gedefinieer word deur groeiende bevolkings, vinnige tegnologiese verandering en 'n groeiende omgewings krisis.

























Polt and G. Fried, Yale U.P., New Haven 2001





















</doc>
<doc id="120767" url="https://af.wikipedia.org/wiki?curid=120767" title="Bronkors">
Bronkors

Bronkors is 'n akwatiese plantspesie met die botaniese naam Nasturtium officinale. Dit moet nie verwar word met die heel anderse groep van plante met die gewone naam kappertjie, botaniese naam "Tropaeolum", nie.

Bronkors is 'n vinniggroeiende, akwatiese of semi-akwatiese, meerjarige plant inheems aan Europa en Asië, en een van die oudste bekende blaargroente wat deur mense verbruik word. Dit is 'n lid van die familie Brassicaceae, wat plantkundig verband hou met die tuinwaterkers, mosterd, radys en wasabi—almal opmerklik vir hul pikante smaak.

Die hol stingels van bronkors sal op water dryf; die blaarstruktuur is veervormig saamgesteld. Klein, wit en groen blomme word in trosse geproduseer en gereeld deur vlieënde insekte besoek.

Verbouing van bronkors is prakties beide op grootskaal en tuinskaal. Synde dit semi-akwaties floreer, is bronkors goed geskik vir hidroponiese verbouing, en floreer die beste in water wat effens alkalies is. Dit word dikwels geproduseer in die bolope van kalkstrome. 

In baie plaaslike markte, oorskry die vraag vir hidroponiese gekweekte bronkors die aanbod, deels omdat bronkorsblare nie geskik is vir verspreiding in gedroogde vorm nie, en slegs vir 'n kort tydperk vars gestoor kan word.

Bronkors word in supermarkte verkoop in verseëlde plastieksakke, wat 'n bietjie vog bevat en liggies onder druk is om te verhoed dat die inhoud breek. Dit het 'n raklewe van een tot twee dae.


</doc>
<doc id="120769" url="https://af.wikipedia.org/wiki?curid=120769" title="Mel Brooks">
Mel Brooks

Mel Brooks (1926-) is ’n Amerikaanse akteur en rolprentregisseur. Hy is bekend vir sy komiese draaksteekflieks soos "The Producers" (1968), "Blazing Saddles" (1974) en "High Anxiety" (1978). Brooks is een van min kunstenaars wat 'n Oscar, Emmy, Tony en Grammy ontvang het.

Melvin Kaminsky is op 28 Julie 1926 in Brooklyn, New York van 'n Joods gesin gebore. Hy het tydens die Tweede Wêreldoorlog in die Amerikaanse Weermag gedien. Ná die oorlog was hy 'n stand-up-komediant en later 'n skrywer vir komedie-reekse, waarvan "Your Show of Shows" met Sid Caesar die bekendste is.

Kaminsky was van 1953 tot 1962 met Florence Baum getroud. Hulle het drie kinders gehad: Stephanie, Nicky en Eddie. Daarna was hy met die aktrise Anne Bancroft getroud (van 1964 tot haar dood aan baarmoederkanker op 6 Junie 2005). Hulle het mekaar in 1961 op 'n repetisie vir die "Perry Como Variety Show" ontmoet en is drie jaar later getroud. Hul seun, Max Brooks, is in 1972 gebore. In 2010 het Brooks gesê dat Bancroft die dryfkrag agter sy betrokkenheid by die maak van "The Producers" en "Young Frankenstein" vir die musiekteater was.

Hy ontvang sy eerste van vier Emmy-pryse in 1967 vir Uitstaande Skryfprestasie met 'n Sid Caesar-vertoning. Hy wen ook Emmys in 1997, 1998 en 1999 as Uitstaande Gasakteur in 'n Komedie-reeks vir die rol van Uncle Phil in "Mad About You".

In 1968 is hy met 'n Oscar vir die draaiboek van "The Producers" bekroon.

In 1999 ontvang hy sy eerste Grammy vir Beste Gesproke Komedie-album vir die opname van "The 2000 Year Old Man in the Year 2000" met Carl Reiner. Sy twee ander Grammys het hy in 2002 vir Beste Musiekblyspel-album vir die klankbaan van "The Producers" en vir Beste Lang Musiekvideo vir die DVD "The Producers Recording – A Musical Romp with Mel Brooks" ontvang.

Hy het drie Tony-pryse in 2001 gewen vir sy werk aan die musiekblyspel, "The Producers", vir Beste Musiekblyspele, Beste Oorspronklike Musiekblyspele en Beste Boek van 'n Musiekblyspel.

Op 23 April 2010 is hy met 'n ster op die Hollywood Walk of Fame vereer.




</doc>
<doc id="120770" url="https://af.wikipedia.org/wiki?curid=120770" title="Pierce Brosnan">
Pierce Brosnan

Pierce Brosnan (1953-) is ’n Ierse akteur, bekend vir sy rol as James Bond in flieks soos "Golden Eye" (1995) en "Die Another Day" (2002).

Pierce Brendan Brosnan is op 16 Mei 1953 in Drogheda, Ierland gebore, maar word in Navan groot. Sy pa was die meubelmaker, Thomas Brosnan, en sy ma May Smith. Ná sy ouers se egskeiding word Brosnan deur sy grootouers en ander familielede opgevoed. In 1964 verhuis hy na Londen. Hy verlaat skool op 16 en begin in 1973 teaterwetenskappe studeer.

Ná sy toneelwerk word Brosnan bekend vir sy rol in NBC se TV-speurreeks, "Remington Steele" (1982–87). Daarna verskyn hy in rolprente soos die Koue Oorlog-spioenfilm "The Fourth Protocol" (1987) en die komedie "Mev. Doubtfire" (1993).

In 1994 word hy die vyfde akteur om die rol van James Bond te speel. Tussen 1995 en 2002 het hy die hoofrol in vier van Eon-produksies se Bond-prente vertolk. Sy stem en voorkoms is ook in die videospel, "James Bond 007: Everything or Nothing" (2004) gebruik.

In 1996 stig hy en Beau St. Clair die "Irish Dreamtime"-produksiemaatskappy. Saam produseer hulle onder andere "The Thomas Crown Affair" (1999) met Brosnan in die hoofrol.

In 2001 speel hy weer 'n geheime agent in die fliek "The Tailor of Panama", en 2004 is hy 'n meesterdief in die fliek "After the Sunset".

In 1997 ontvang hy 'n ster op die Hollywood Walk of Fame en in 2003 is hy met die Orde van die Britse Ryk vereer.

Brosnan was van 1980 tot haar dood in 1991 met die Australiese Bond-aktrise Cassandra Harris getroud. In 2001 trou hy met die Amerikaanse joernalis en outeur Keely Shaye Smith, en word hy in 2004 'n Amerikaanse burger.




</doc>
<doc id="120773" url="https://af.wikipedia.org/wiki?curid=120773" title="Pointe du Hoc">
Pointe du Hoc

Pointe du Hoc is 'n koppie (30m) en die hoogste punt tussen Utah- en Omahastrande in Normandië. Dit was 'n strategiese doelwit vir die Geallieerdes op D-dag tydens die Tweede Wêreldoorlog omrede hul intelligensie aangedui het dat daar ses 155-mm kanonne op die koppie was. Hierdie kanonne was 'n groot bedreiging vir die magte wat by die twee strande geland het en moes buite aksie gestel word. Van die bokant van die koppie was daar 'n afgrond na onder wat op 'n nou strand eindig. Die Amerikaanse "Rangers" het die taak gehad om die kanonne uit aksie te stel.

Die troepe was veronderstel om om 6:30 aan wal te gaan net nadat die Amerikaanse slagskip die "U.S.S. Texas" die Duitse stellings gebombardeer het met sy skeepskanonne. Om 07:00 moes die eerste golf 'n fakkel vuur as teken dat die wande van die afgrond bestyg is sodat 'n 500-man ondersteuning span kan volg met hulle landing. Maar die eerste golf land eers om 07:10 nadat die landingskepe deur die stroom meegevoer was en tyd verlore gegaan het om die landingskepe op koers te kry. Dus was die verwagte fakkel nie om 07:00 gevuur nie en die 500-man ondersteuning span is na Omaha-strand toegewys. Die vertraging gee ook die Duitse magte kans om te hergroepeer na die bombardering.

Die amfibiese vaartuie met 75 voet lere op was onbruikbaar omrede hulle nie uit die water kon kom nie. Die eerste golf manskappe vuur vuurpyle af met gryphake na die rant van die afgrond. Die "Rangers" verduur egter intense vuur vanaf die Duitsers; hulle gooi handgranate en sny die klimtoue. Die twee torpedojaers "U.S.S. Satterlee" en "H.M.S. Talybont" sien die "Rangers" se dilemma en vuur op die Duitse stellings op kort afstand. Terselfdertyd vuur die soldate op die nou strand mortiere op die Duitse stellings. Die gesamentlike poging dryf die Duiters weg van die rant van die afgrond en gee die "Rangers" kans om die afgrond te bestyg. Om 07:15 was hulle bo en om 07:30 was daar 200 manskappe bo.

Nadat hulle die gekamoefleerde skuilplekke van die kannone bestorm het en die kamoeflerrings nette verwyder vind hulle geen kanonne nie maar slegs telefoon pale. Hulle sien egter spore van die kanonne, volg dit en vind die kanonne 'n entjie verder weg in 'n appelboord - onbewaak. Hulle stel die kanonne buite aksie. Om 09:00 kon die "Rangers" die teken gee dat die doelwit bereik is op Pointe du Hoc.

Teen die middag het die Duitsers begin met teenaanvalle wat die "Rangers" afgeslaan het teen koste van ongevalle en gewondes. Toe die "Ranger" bevelvoerder vra vir hulp is hy meegedeel dat sy versterkings na Omaha-strand herlei is. Eers op 8 Junie is die "Rangers" afgelos; teen daardie tyd was daar nog net 90 soldate van 255 oor wat kon veg.



</doc>
<doc id="120774" url="https://af.wikipedia.org/wiki?curid=120774" title="Anna Geyer">
Anna Geyer

Anna Elizabeth Geyer (née Joubert, Wellington, Kaapkolonie, 28 September 1891 – Kaapstad, Suid-Afrika, 5 Desember 1964) was ’n onderwyseres, welsynwerkster en vrou van ’n Suid-Afrikaanse hoë kommissaris in Londen.

Geyer was die agste van 12 kinders van Schalk Joubert van die plaas Twyfeling, Wellington, en sy vrou, Margaretha Cillié, wat 'n sterk vormende invloed op haar dogter gehad het. Geyer het onderwys aan die Hugenote-seminarie op Wellington ontvang en is ook as kindertuinonderwyseres aan dieselfde inrigting opgelei. Daarna het sy 'n aanstelling op Kroonstad gekry waar sy die geskiedenisonderwyser Albertus Lourens Geyer ontmoet het. Ná hul huwelik op 19 Februarie 1921 het sy hom na Berlyn vergesel waar hy sy studie voortgesit het. 

In Augustus 1923 is Geyer as assistent-redakteur van die Kaapse dagblad "Die Burger" aangestel en op 30 Junie 1924 as tweede redakteur in die plek van dr. D.F. Malan, wat in genl. J.B.M. Hertzog se kabinet opgeneem is nadat die Pakt-regering, ’n koalisie tussen die Nasionale Party en die Arbeidersparty, aan bewind gekom het. Destyds het Geyer by die Kaapstadse tak van die Afrikaanse Christelike Vrouevereniging (ACVV) aangesluit waar sy dadelik 'n leidende rol gespeel het en eindelik van 1946 tot 1950 en daarna weer van 1954 tot 1964 as presidente van die hoofbestuur van die ACVV opgetree het. Saam met A. (Ida) Theron, mev. M. Roome en M.E. Rothmann wat die "vierskaar" van die ACVV genoem is, het sy in die dertigerjare iets besonders van die Vereniging gemaak. Hulle het hulle onder meer beywer vir die bestryding van te vroeë skoolverlating deur blanke kinders (die sogenaamde Standerdsesserskomitee in 1932 gestig om dit te bekamp), beter en gevorderde gesondheidsdiens vir die platteland, huisvesting vir laagbesoldigde blanke meisies in Kaapstad, en projekte (veral by plaasskole) om leeslus aan te moedig. Deur haar toedoen het die Nasionale Pers in 1930 'n wisseltrofee geskenk om aan dié tak van die ACVV toe te ken wat die meeste in bogenoemde verband gedoen het. Volgens Alba Bouwer word Geyer by die ACVV veral onthou om die skerpsinnigheid en vreesloosheid waarmee sy probleme aangepak het. 

Gedurende dr. Geyer se ampstermyn as Hoë Kommissaris in Londen (1950–'54) het sy 'n heel besonderse stempel as eggenote op dié amp afgedruk deur die intelligente en nugtere manier waarop sy haar deel van die werk verrig het. In 1965 het haar "Briewe uit Highveld", wat sy aan hul enigste kind, Magriet, geskryf het en deur M.E.R. saamgestel is, postuum verskyn. Hierin word 'n boeiende verslag gegee van haar verblyf in Londen. 

Geyer is aan beenmurgkanker oorlede en in die Bovlei-kerkhof by haar geboortedorp begrawe.



</doc>
<doc id="120775" url="https://af.wikipedia.org/wiki?curid=120775" title="Nettie Hanekom">
Nettie Hanekom

Jeanetta Helena Margaretha (Nettie) Hanekom (née Boonzaaier, Piketberg, Kaapkolonie, 13 Desember 1884 – Stellenbosch, Suid-Afrika, 15 Augustus 1971) was ’n NG predikantsvrou en kampvegter vir die opheffing van behoeftiges.

Hanekom was ’n dogter van Izak Petrus Boonzaaier en Jacoba Rossouw van die plaas Voëlvlei, distrik Piketberg. Sy het haar skoolopleiding op Piketberg ontvang en daar ook geslaag in die eksamen vir kwekelingonderwyseresse. Nadat sy ’n afrondingskursus vir jong dames aan die Konservatorium op Stellenbosch voltooi het, het sy in haar geboortedistrik onderwys gegee. 

Nettie Boonzaaier is in 1908 met ds. Hendrik Andries Hanekom, destyds hulpleraar van die NG gemeente Oudtshoorn getroud. Saam sou hulle eindelik die volgende NG gemeente bedien: Clocolan (1909–'12), Alexandria (1912–'1921), Albanie (Riebeek-Oos, 1921–'27), Jacobsdal (1927–'31) en Trompsburg (1931–'43), toe haar man sy emeritaat aanvaar en enkele weke later in die hospitaal op Bloemfontein sterf, volgende een bron op 2 Desember en volgens ’n ander ’n dag later.

Ds. Hanekom is op Saterdagoggend 20 Julie 1912 deur ds. George Rudman, die konsulent, in die NG gemeente Alexandria bevestig. Ds. en mev. Hanekom het hulle gou in die gemeente bemind gemaak, nie net deur die deeglikheid en toegewydheid van hul werk nie; ook deur hul vriendelike omgang en hul geestelike ontwikkeling wat die gemeente getref het. Nettie Hanekom het haar so opgeoffer, haar gesondheid het selfs daaronder gely. Die gemeente het van 1919 tot 1921 drie jare van bittere droogte deurgemaak en die nood het hoog gestyg in 'n tydperk van groot armoede. 

Die leraarspaar is veral getref deur die groot aantal kinders in die distrik wat nie op skool was nie. Hier, en later op Riebeek-Oos, het hulle baanbrekerswerk in verband met koshuise vir behoeftige kinders gedoen en ook met moeite studiefondse byeengebring om belowende leerlinge te help om verder te studeer. Ná ’n besoek van ds. H.P. van Huyssteen, wat deur die administrateur van Kaapland afgevaardig is om die gemeentes in verband met die oprigting van koshuise vir behoeftige kinders te besoek, het die kerkraad besluit om so ’n koshuis op te rig. Dit het dan ook in Augustus 1919 met 22 kosgangers in die ou kerkgebou geopen. 

Aan die einde van daardie jaar was ds. en mev. Hanekom met drie maande siekteverlof. Met groot blydskap kon die gemeente hul leraar ná die siekteverlof met herstelde gesondheid terugverwelkom. Vroeg in 1921 het ds. Hanekom ’n beroep na Albanie aangeneem en op 23 April 1921 het hy sy demissie ontvang en die gemeente saam met sy eggenote verlaat. Ene L.H. Koen het later van ds. en mev. Hanekom geskryf: "(Hul) prestasies op maatskaplike en godsdienstige gebied was in baie gevalle byna bomenslik en alleen die onwrikbare geloof in die onbeperkte mag van God kon hulle daartoe in staat stel." 

In 1921 het die egpaar op Riebeek-Oos gekom en gou bewus geword van die vervalle toestand van die eertydse huis van die Voortrekkerleier Piet Retief op die plaas Mooimeisiesfontein, net buite Riebeek-Oos. Die plaas (slegs twintig morg) was destyds te koop. Om te verseker dat dit volksbesit word, is 'n aksiekomitee gestig en 'n opsie op die plaas geneem. In 1923 is die eerste groot Geloftefees (16 Desember) in die Oos-Kaap op Mooimeisiesfontein gehou, onder leiding van Nettie Hanekom en haar man. Tydens dié fees is besluit om die plaas vir die volk van Suid-Afrika te koop en dit in belang van die minderbevoorregte kind te gebruik, en vyf jaar later is die Piet Retief-kinderhuis vir sorgbehoewende seuns aldaar opgerig. In 1960 is die woning deur die Historiese Monumentekommissie (later die Raad vir Nasionale Gedenkwaardighede) gerestoureer. Vir hul aandeel aan dié projek het die Federasie van Afrikaanse Kultuurvereniginge (FAK) in 1967 (24 jaar ná haar man se dood) 'n waarderende oorkonde aan Nettie Hanekom oorhandig.

In 1932, tydens die depressie, is op Trompsburg onder Nettie Hanekom se leiding 'n spin-en-weefskool gestig om werk te verskaf aan behoeftige vroue. Later het dié skool ontwikkel tot 'n belangrike opieidingsentrum in die spin-en-weefkuns. 

Nettie Hanekom het jare lank 'n leidende rol in vroueverenigings gespeel. Sy het in die hoofbestuur gedien van die Vrouesendingbond (VSB), die Jongdogtersendingbond (waarvan sy medestigster was), die Afrikaanse Christelike Vrouevereniging (ACVV) en die Oranje-Vrouevereniging (OVV), en was van 1942 tot 1944 voorsitster van die hoofbestuur van die OVV. Sy het gedien in die Federale Vroueraad, die Huisvlytraad van die Oranje-Vrystaat en in die plaaslike besture van die Helpmekaar, die Kultuurvereniging en die Reddingsdaadbond; laasgenoemdes was verenigings wat gemoeid was met hulp aan die Afrikanerjeug en veral die opheffing van minderbevoorregtes. 

E.J. de Jongh van Arkel skryf in die "Suid-Afrikaanse Biografiese Woordeboek, deel V" oor haar: "Nettie Hanekom was 'n toegewyde Christin, 'n liefdevolle persoon en 'n dinamiese leidster."

By haar afsterwe het sy 'n seun en 'n dogter agtergelaat. ’n Tweede dogter, Twinkle Hanekom, getroud met die kleurryke politikus Barzillai (Blaar) Coetzee, is voor haar oorlede.



</doc>
<doc id="120776" url="https://af.wikipedia.org/wiki?curid=120776" title="Perovskiet">
Perovskiet

Perovskiet is 'n algemene mineraal met formule 

Perovskiet is die argetipe van die E2-struktuur in die strukturbericht-klassifikasie, maar dit betref die ideale kubiese struktuur wat ruimtegroep Pmm besit.

Die meeste stowwe met hierdie tipe struktuur het nogtans meestal 'n effens verwronge kristalrooster wat 'n laer simmetrie het. Dit geld ook vir die mineraal perovskiet self wat 'n ortorombiese struktuur het.

Stowwe wat 'n stoigiometrie en 'n onverwronge kubiese perovskietstruktuur het is taamlik seldsaam. Voorbeelde is en . Strontiumtitanaat het 'n kubiese sel met 3,905 Å en ruimtegroep Pmm. Die atoomposisies is:

Die A-ione is meestal taamlik groot en word deur 'n kuboktaëder van 12 anione omring. Die B-ione is kleiner en het 'n sesvoudige, oktaëdriese omringing. Hierdie struktuur kan van die kubiese digpakking van anione afgelei word deur 1/4 van die anione deur die A-ioon te vervang en 1/4 van die oktaëderholtes met B-ione te beset. Die -struktuur kan van die perovskietstruktuur afgelei word deur die A-ione weg te laat.

Die Ca-ioon in , die eintlike mineraal perovskiet, is kleiner as die Sr-ioon. Dit is eintlik te klein vir die holte met 12-omringing. Dit lei tot 'n verwronge struktuur met gekantelde -oktaëders. By hoër temperature verander die drie kantelhoeke en by 1512(12) K vind 'n eerste orde-oorgang na 'n stuktuur met hoër simmetrie plaas (ruimtegroep I4/mcm), wat net een kantelhoek het wat nie 0 ° is nie. Hierdie kantelhoek gaan daarna ook geleidelik na 0 ° en by 1635 K word die stof kubies met 'n onverwronge stuktuur. Hierdie tweede oorgang in van die tweede orde.


</doc>
<doc id="120777" url="https://af.wikipedia.org/wiki?curid=120777" title="Andrew Brown">
Andrew Brown

Andrew Brown is ’n Suid-Afrikaanse advokaat en skrywer. Sy romans sluit in "Inyenzi" (oor die Rwandese volksmoord), "Coldsleep Lullaby" (wat die Sunday Times-fiksieprys in 2006 wen), "Refuge" en "Solace". In "Street Blues" (sy enigste nie-fiksie werk) skryf hy oor sy wedervaringe as ’n polisiereservis. As romanskrywer is Brown sterk deur William Boyd en Ian McEwan beïnvloed. In 2009 het hy die kortlys vir die Alan Paton-prys gehaal en in 2010 is hy vir die Statebond-skrywersprys (Afrika-streek) genomineer.

Fiksie:

Nie-fiksie:


</doc>
<doc id="120778" url="https://af.wikipedia.org/wiki?curid=120778" title="Charlie Brown">
Charlie Brown

Charlie Brown is die hoofkarakter van die Amerikaanse strokiesprent "Peanuts", wat deur Charles M. Schultz bedink is. Hierdie strokiesverhaal word daagliks in talle lande oor die wêreld in koerante gepubliseer. In die storie is Charlie Brown ’n gawe seun wat nie veel selfvertroue het nie en dikwels deur ongeluk getref word. Sy hond se naam is Snoopy.

Schulz, wat die karakter geskep het, het gesê dat ""hy [Charlie Brown] die een is wat moet ly, omdat hy 'n karikatuur van die gemiddelde persoon is. Die meeste van ons is baie meer met verloor as met wen bekend"". Ongeag hiervan het Charlie Brown deur die jare ook gelukkige oomblikke en oorwinnings ervaar. Hy toon soms onkarakteristies selfvertroue ten spyte van sy gereelde senuweeagtigheid.

Schulz het ook gesê: ""Ek hou van Charlie Brown as die fokuspunt van byna elke storie"".

Lee Mendelson, vervaardiger van die meeste Peanuts-programme vir TV, het gesê dat ""hy [Charlie Brown] 'n slagoffer is wat boelies oorleef en finaal oorkom"".

Charlie Brown verjaar op 30 Oktober. In die oorspronklike strokies van 3 November 1950 word gesuggereer dat hy in 1946 gebore is. Aanvanklik woon Charlie Brown in 'n woonstel, met sy ouma wat een vloer bokant hom bly. 'n Paar jaar later (in die storie) woon hy in 'n huis met 'n agterplaas.

Charlie Brown se vriende is:


</doc>
<doc id="120780" url="https://af.wikipedia.org/wiki?curid=120780" title="Hindoemitologie">
Hindoemitologie

Hindoemitologie is ’n groot versameling mitiese vertellings in Hindoeïsme wat in Sanskrit geskrifte soos die "Mahabharata" en "Ramayana", antieke Tamil geskrifte soos die Sangam-letterkunde en "Periya Puranam", asook ander streekletterkunde van Suid-Asië opgeteken is. As sulks is dit ’n onderafdeling van hoofstroom- Indiese en Nepalese kultuur. 

Eerder as ’n eenvormige geheel, kom dieselfde mite in verskeie weergawes voor wat wissel van tradisie tot tradisie, sekte tot sekte en streek tot streek. Alle Hindoes beskou dit dus nie as letterlike weergawes van die geskiedenis nie, maar as verhale met ’n dieper, dikwels simboliese, betekenis. Die mites word ook dikwels op verskillende maniere vertolk.

Die mitologie wat uit klassieke Hindoeïsme ontwikkel het, het sy oorsprong in die tyd van die Vediese beskawing en antieke Vediese godsdiens. Die vier Vedas, veral die lofsange van die "Rigveda", bevat verwysings na talle temas soos gode, riviere, ens.

Die karakters, filosofie en stories wat die Vediese mites uitmaak, is onlosmaaklik verbind aan Hindoegelowe. Daar is vier Vedas: die "Rigveda", "Yajurveda", "Samaveda" en "Atharvaveda".

Baie materiaal uit die tyd van klassieke Sanskrit het bewaar gebly in die Sanskrit epiese gedigte. Benewens ware mitologie, bevat die gedigte ook ’n groot verskeidenheid inligting oor die antieke Nepalese en Indiese gemeenskap, filosofie, kultuur, godsdiens en lewenswyses. Die twee groot epiese Hindoegedigte, die "Ramayana" en "Mahabharata", vertel die verhaal van twee spesifieke inkarnasies van Vishnu (Rama en Krishna). Dié twee werke is bekend as "Itihasa" ("Geskiedenis"). Albei gedigte dien as godsdiensgeskrifte én groot bronne van filosofie en moraliteit. Hulle is in hoofstukke verdeel en bevat verskeie kort stories en morele situasies, waar die karakter ’n sekere gedragspatroon openbaar wat in lyn is met Hindoewette en die kodes van regverdigheid. Die beroemdste van dié hoofstukke is die Bhagavad Gita (Sanskrit: "Die Hemellied") in die "Mahabharata", waarin Krishna voor die Slag van Kurukshetra die begrippe plig en regverdigheid aan die held Arjuna verduidelik. Hierdie storie is goed veranker in Hindoefilosofie en dien vir Hindoes as ’n bron vir gelykenisse en aanbidding. Die "Mahabharata" is die langste epiese gedig ter wêreld – dit is meer as 2 miljoen lyne lank.

Die gedigte self handel oor gebeure in verskillende "yugas" (tydperke). Daar was vier verskillende yugas: die Satya of Krita (Eerste) Yuga, Treta (Tweede) Yuga, Dvapara (Derde) Yuga en Kali (Vierde) Yuga. Die "Ramayana", wat deur die groot ghoeroe Valmiki geskryf is, beskryf die lewe van Rama (die sewende avatar van Vishnu) en speel in die Tweede Yuga af. Die "Mahabharata", wat oor die lewe van die Pandavas handel, speel in die Derde Yuga af, ’n tydperk wat met Krishna (die agtste avatar van Vishnu) verbind word.

Die Puranas bevat stories wat oud is en nie in die epiese gedigte verskyn nie, of net vlugtig. Dit is legendes en stories oor die oorsprong van die wêreld en die lewe en avonture van ’n groot verskeidenheid gode, godinne, helde, heldinne en mitologiese wesens (asuras, danavas, daityas, yakshas, rakshasas, gandharvas, apsaras, kinnaras, kimpurusas, ens.). Dit handel oor tradisies wat verband hou met antieke konings, sieners, inkarnasies van gode en legendes oor heilige plekke en riviere. Die "Bhagavatapurana" is waarskynlik die Purana wat die meeste gelees word; dit vertel van die legendes van Vishnu en sy avatars op aarde.

Daar word op meer as een manier gedink aan die skepping. Volgens een van die oudste kosmogoniese mites in die "Rigveda" (RV 10.121) het die aarde ontstaan as ’n kosmiese eier, "hiranyagarbha". Die "Purusha Sukta" (RV 10.90) vertel alle dinge is gemaak uit die verskeurde ledemate van Purusha, ’n groot nienatuurlike man wat deur die gode geoffer is. In die Puranas het Vishnu, in die vorm van ’n wildevark, in die kosmiese waters gespring en die aarde ("Bhumi" of "Prithivi") voortgebring.

Volgens die "Shatapatha Brahmana" was Prajapati, die eerste skepper en vader van almal, in die begin alleen in die wêreld. Hy het homself in twee wesens omskep, ’n man en ’n vrou. Die vrou, wat gemeenskap met haar skepper as bloedskande beskou het, het uit sy omhelsings weggevlug en haar as verskeie diere vermom. Die man het haar agtervolg in die vorm van die mannetjie van elke dier, en uit dié ontmoetings het verskeie spesies ondiere voortgekom ("Shatapatha Brahmana", xiv. 4, 2). Prajapati is gou in die Puranas met Brahma vervang.

In die Puranas het Vishnu en Maheshvara (Shiva), onderskeidelik die bewaarder en vernietiger, by Brahma die skepper aangesluit om ’n goddelike triade (drie-eenheid) te vorm. Die heelal is deur Brahma geskep, deur Vishnu bewaar en deur Shiva vernietig vir die volgende skepping. In sommige mites word Brahma se geboorte egter aan Vishnu toegeskryf. Brahma is dikwels uitgebeeld as sittende op ’n lotus wat uit Vishnu se naeltjie voortkom terwyl laasgenoemde op die kosmiese slang, Ananta (Shesha) rus. In dié mites was Vishnu aanvanklik alleen en toe hy oor die skepping dink, is Brahma geskep uit die lotus wat uit sy naeltjie gekom het.

In Hindoeïsme word 14 wêrelde geïdentifiseer – sewe hoëres (die hemel) en sewe laeres (die onderwêreld). (Die aarde word beskou as die laagste van die sewe hoër wêrelde.) Die sewe hoër wêrelde is die sewe "vyahrti's": "bhu" (land, aarde), "bhuvas" (lug/atmosfeer),"svar" (son, hemel, wêreld van die gode, lug, die ligging van die planete en sterrebeelde, klank, stemme, tone, wysies en skittering), "mahas", "janas", "tapas" en "satya" (die wêreld wat deur Brahma regeer is). Die laer wêrelde of "paatalas" is "atala", "vitala", "sutala", "rasaataala", "talatala", "mahaatala" en "paatala".

Al die wêrelde behalwe die aarde is tydelike woonplekke: ná ’n persoon se dood op aarde weeg die god van die dood en geregtigheid (Yama) die mens se goeie en slegte dade teen mekaar op en besluit of die siel na ’n hemel of ’n hel moet gaan, vir hoe lank en in watter hoedanigheid of vorm. Aan die einde van die siel se tydperk daar keer dit na die aarde terug (word dit herbore as ’n lewensvorm op aarde). Daar word geglo net van die aarde af, en net ná ’n menslike lewe, kan die siel algehele redding verkry, die toestand wat vry is van die siklus van geboorte en die dood, ’n toestand van algehele en ewige saligheid.

Volgens die Hindoestelsel gaan die kosmos vir ewig deur siklusse binne siklusse. Die basiese siklus is die "kalpa", ’n "dag van Brahma", of 4 320 miljard aardjare. Dié dag se nag is ewe lank. Altesaam 360 sulke dae en nagte is ’n "jaar van Brahma", en sy lewe is 100 sulke jare lank. Die grootste siklus is dus 311 040 000 miljard jaar lank, waarna die hele heelal terugkeer na die naamlose wêreldgees, totdat ’n nuwe skeppergod ontwikkel het.

In elke kosmiese dag skep die god die heelal en absorbeer dit weer. In die kosmiese nag slaap hy en die hele heelal word in sy liggaam opgeneem, waar dit bly as ’n potensialiteit, of moontlikheid. In elke kalpa is 14 manvantaras, of sekondêre siklusse, wat elk 306 720 000 jaar lank is, met lang tussenposes tussinin. In hierdie tydperke word die wêreld herskep en ’n nuwe Manu verskyn as die voorsaat van die mens. Ons is nou in die sewende manvantara van die kalpa, waarvan die Manu bekend is as Manu Vaivasvata.

Elke manvantara bevat 71 mahayugas, of eons. Elke mahayuga word weer verdeel in die vier yugas, of tydperke. Hulle is onderskeidelik 4 800, 3 600, 2 400 en 1 200 "jaar van die gode" lank, wat elk gelyk is aan 360 mensjare. In elke yuga is daar ’n afname in vroomheid, moraal, krag, statuur en geluk. Ons is tans in die Kali Yuga. Dit het volgens oorlewering in 3102 v.C. begin, die jaar waarin die Mahabharata-oorlog glo plaasgevind het.

Die einde van die Kali Yuga word gekenmerk deur die verwarring van klasse, die omverwerping van die gevestigde standaarde, die staking van alle godsdiensrites en die heerskappy van wrede konings. Kort hierna word die wêreld deur ’n vloed en vuur vernietig. 

Die einde van die lewe is drieledig: "onvoorsien, elementêr en absoluut". Die eerste einde, aan die einde van elke kalpa of "dag van Brahma", word "naimittika" genoem; dit is onvoorsien en voorwaardelik; dit geskied in die nag. Die tweede einde is die algemene ontbinding van die elemente in hul primitiewe bron, of "prakriti", en dit gebeur aan die einde van Brahma se lewe. Die derde, absolute en finale "atyantika" is individuele verdelging, die ewige ontheffing van toekomstige bestaan.

Vishnu het uitgestyg van ’n minder belangrike songod in die "Rigveda" tot een van die Hindoetriade saam met Brahma en Shiva tot die oppergod in Vaishnavisme. Sy bereidwilligheid om te inkarneer in tye van nood om regverdigheid (dharma) te herstel, was die inspirerende tema wat hom beide die oppergod en ’n barmhartige uitdeler van grasie ("prasada") gemaak het. Volgens die Puranas slaap hy in die oer-oseaan, op die duisendkoppige slang Shesha. In sy slaap groei ’n lotus uit sy naeltjie en in die lotus word die skeppergod Brahma gebore, en hy skep dan die wêreld. Ná die skepping word Vishnu wakker en regeer in die hoogste hemel, Vaikuntha. As beskermer van lewe is een van sy take om dinge op aarde te kom regruk as dit skeefloop. Hy het 10 avatars, of inkarnasies, volgens die gewildste klassifikasie. Hulle is: die Vis (Matsya), die Skilpad (Kurma), die Wildevark (Varaha), die Leeu (Narasimha), die Dwerg (Vamana), Parashurama, Rama, Krishna, Balarama en Kalki (die inkarnasie wat later in die Kali Yuga sal kom).

Shiva word in Shaivisme beskou as die oppergod, die bron en doel van alles. Die Pashupata, Shaiva Siddhanta en sommige ander sektes beskou hom as gelyk aan, of selfs groter as, die Absolute (Brahman). Shiva se persoonlikheid is teenstrydig, want hy kan ’n morele en paternalistiese god wees, of ’n god van die buitestanders, dié wat buite die Brahmaniese hoofstroom staan. Hy word op verskeie maniere aanbid.

In die klassieke Hindoeïsme is Shiva die god van vernietiging, wat gewoonlik uitgebeeld word as a jogi wat op die berg Kailasa in die Himalaja woon. Sy lyf is vol as gesmeer, sy hare opgestapel in gekoekte lokke. Hy het ’n dierevel aan en dra ’n drietandvurk. ’n Kobra dien dikwels as sy krans en die halfmaan as sy haarornament. Hy het ’n derde oog in die middel van sy voorkop wat hy toehou. Hy word soms vergesel van sy vrou, Parvati, en hul twee seuns, Skanda met sy ses gesigte en Ganesha met die olifantkop.

Devi is Shakti, die krag van haar manlike eweknie. As ’n enkele godin kan Devi beskou word as Parvati, die vrou van Shiva. Sy is ook bekend as "Mahadevi", die "groot moedergodin", en is Shiva se gelyke. Sy kan ook beskou word as die oppergodheid van die heelal, die bron van alles wat lewe. Wanneer sy as ’n vrou en ma beskou word, lei haar kalm aard tot pragtige, gehoorsame vroue soos wat Parvati vir Shiva is, Lakshmi vir Vishnu en Sarasvati vir Brahma. 

In haar aggressiewe manifestasie as Durga is sy ’n vernietiger van die bose, verpersoonlik as die buffeldemoon Mahisha. Op haar kragtigste is sy Kali of Chamunda, wat die bloed drink van die demoon Raktabija ("bloedsaad"), van wie elke bloeddruppel wat op die grond val, meer demone tot gevolg het.

Benewens Vishnu, Shiva en Durga word baie ander devatas (devas of gode) aanbid. Brahma het in die laat Vediese tydperk in die Aranyaka-en Upanishad-geskrifte belangrik geword. In die Brahmanas is hy met Prajapati verbind en het hy hom eindelik as die skeppergod vervang. Sy skeppings is egter later as herskeppings beskou. Dit was Shiva, Vishnu of Devi wat die oorspronklike skepper van die heelal is. Brahma is net die huidige skepper (of herskepper).

Die "Rigveda" vertel van 33 gode, die Tridasha ("Drie maal tien"). Hulle het bestaan uit die 12 Adityas, die 8 Vasus, die 11 Rudras en die 2 Ashvins. Indra, of Shakra, die meester van die gode, is die eerste van die 33, gevolg deur Agni. Sommige van dié broer-gode kon in pare aangeroep word, soos Indra-Agni, Mitra-Varuna en Soma-Rudra.

Sommige devatas word verbind met spesifieke elemente of funksies: Indra, wat ook die heerser van die laer hemel Amaravati is, is in beheer van weerlig en reën; Varuna is die god van die waters; Yama van die dood; Kubera van edelmetale, minerale, juwele en rykdom; Agni van vuur; Surya van die son; Vayu van die wind; en Chandra van die maan. Yama, Indra, Varuna en Kubera is bekend as "lokapalas", of bewaarders van die heelal.

Shiva en Parvati se seuns is Skanda en Ganesha. Eersgenoemde is die god van oorlog en laasgenoemde van hindernisse. Ganesha word aanbid aan die begin van alle take wat onderneem word om hindernisse te verhoed. Kama is die Indiese god van liefde wat deur Shiva tot as verbrand en daarna weer opgewek is.

Onder die devi's is Lakshmi, die vrou van Vishnu, die godin van goeie geluk en wêreldlike seëninge. Sarasvati, die vrou van Brahma, is die beskermvrou van die kunste, musiek en letterkunde.

In die Hindoemitologie is ook talle ander soorte wesens. Die Nagas (slanggeeste) is halfmenslik, maar het die stert van ’n slang; hulle woon in die pragtige ondergrondse stad Bhogavati en bewaak groot skatte. Die Yakshas, wat met die god Kubera verbind word, is ’n soort kabouter of fee en word deur plattelandse mense aanbid. Die Gandharvas, wat almal manlik is, is die diensknegte van Indra asook hemelse musikante. Die Kinnaras, die Indiese sentoure, word met hulle verbind. Die vroulike weergawe van die Gandharvas is die Apsaras. Hulle is beeldskoon en wellustig, en hou veral daarvan om askete te verlei terwyl hulle mediteer. 

Die Rishi's (wysgeers of sieners) was legendariese wyse manne van die antieke tyd, onder andere die komponiste van die Vediese lofsange. Aan die hoof was die "Sewe Rishi's", wat geïdentifiseer word met die sterre van die Groot Beer: Marichi, Atri, Angiras, Pulastya, Pulaha, Kratu en Vashistha. Ander belangrike rishi's sluit in Kashyapa en Daksha, die voorsate van gode en mans; Narada, wat die "vina" uitgevind het en beskou word as die beste van die Vaishnavas (volgelinge van Vishnu); Brihaspati en Shukra, die instruktrise van onderskeidelik die gode en die demone; en Agastya wat godsdiens en kultuur in die suide van die skiereiland versprei het. Die Pitrs is "vaders" of "voorvadergeeste" wat verbind word met die rituele offerandes aan die geeste van die afgestorwenes.

Die Asuras ("ongoddelikes") is die belangrikste bose geeste wat heeltyds in oorlog met die gode is en wie se mag hulle soms aanval, maar nooit verower nie. Hulle sluit al die sonde-demone in, die seuns van beide Diti ("Daityas") en Danu ("Danavas") asook verskeie spesiale groepe soos die Kalakeyas en Nivatakavachas. Demone word gewoonlik deur Indra of Vishnu verslaan. Effens minder erg is die Pisachas, wat op slagvelde en ander plekke van gewelddadige sterftes rondhang, asook ’n spesiale klas demone, die Vetala of vampiere, wat in lyke woon. Daarbenewens is Preta en Bhuta ("spoke") die naakte geeste van mense wat ’n gewelddadige dood gesterf het en vir wie "shraddha" (’n ritueel vir voorvaders) nie uitgevoer is nie.

Daar was altesaam 12 hewige oorloë tussen die devas (gode) en asuras (demone) oor beheer van die drie wêrelde (hemel, aarde en onderwêreld). Hulle was die Varaha, Narasimha, Tarakamaya, Andhaka-vadha, Traipura, Amrtamathana, Vamana, Dhvajapata, Adibaka, Kolahala, Vritra-vadha en Halahala. 

In die eerste oorlog het Varaha in ’n geveg in die kosmiese oseaan vir Hiranyaksha met sy slagtande doodgemaak. In die tweede is Hiranyakashipu die "daitya" deur Narasimha vermoor. In die derde het Skanda vir Taraka, die seun van Vajranga, verslaan. Andhaka, die pleegkind van Hiranyaksha, het in die vierde aan die hand van Vishnu gesterf. In die vyfde het Shiva die "danavas" onder leiding van die drie seuns van Taraka doodgemaak nadat die ander gode misluk het. Mahabali is in die sesde deur Indra verslaan. In die sewende het Vamana vir Mahabali gevange geneem nadat hy die drie wêrelde in drie treë afgemeet het. In die agtste het Indra vir Viprachitti en sy volgelinge, wat onsigbaar geword het, vermoor. In die negende het Kakutstha, die kleinseun van Ikshvaku, Indra gehelp om Adi-Baka te verslaan. Sanda en Marka, die seuns van Shukra, is in die tiende vermoor. In die elfde is Vritra en die "danavas" wat hom gehelp het, deur Indra verslaan met Vishnu se hulp. In die twaalfde het Raji, die jonger broer van Nahusha, Indra gehelp om die asuras te verslaan.

Benewens die tradisionele wapens soos swaarde, spiese, knuppels, pyle en stawwe noem die geskrifte die gebruik van verskeie wapens wat elk met ’n spesifieke godheid verbind word, soos Indra se weerligstraal, die "Shiva Dhanush" (’n boog), die "Sudharshan Chakra" (’n diskus) en die "Trishul" (’n drietandvurk). 

Soms dui die naam van die "astra" (wapen) op sy funksie of die natuurkrag wat dit oproep. Die "Nagastra" ("Nag" = slang) het byvoorbeeld duisende slange uit die lug laat reën. Die "Agneyastra" (Agni) is gebruik om die vyand aan die brand te steek en die "Varunastra" (Varuna) om vlamme te blus of vloede te veroorsaak. Sommige wapens soos die "Brahmastra" is net teen individue gebruik.

Benewens die "astras" is wapentuig soos harnasse, krone en helms gebruik.

Die verhaal van die groot vloed word in antieke Hindoegeskrifte genoem, veral die "Satapatha Brahmana". Dit stem min of meer ooreen met soortgelyke verhale in ander godsdienste en kulture. Manu word deur Vishnu oor die komende vloed ingelig. Hy word beskerm deur die god se avatar Matsya, wat die vorm van ’n vis aangeneem het om van alle immorele mense ontslae te raak en die gelowiges, plante en diere te beskerm.

Ná die vloed inspireer die god die geskrif "Manusmriti", wat grootliks op die Vedas geskoei is. Daarin word besonderhede oor morele gedrag en die verdeling van die gemeenskap volgens die kaste-stelsel uiteengesit.



</doc>
<doc id="120781" url="https://af.wikipedia.org/wiki?curid=120781" title="Fort de Goede Hoop">
Fort de Goede Hoop

Die Fort de Goede Hoop was die eerste militêre gebou wat in Kaapstad gebou is. Dit was in 1652 deur Jan van Riebeeck gebou en gebruik tot in 1674 toe dit deur die Kasteel die Goeie Hoop vervang is.


</doc>
<doc id="120784" url="https://af.wikipedia.org/wiki?curid=120784" title="Henry Watson">
Henry Watson

Henry Arthur Ingress Watson (Wynberg, Kaapkolonie, 10 Mei 1904 – Plettenbergbaai [moontlik], Suid-Afrika, September 1982) was ’n argitek.

Watson is in die Kaapse Skiereiland gebore, maar nadat sy ouers na Pretoria verhuis het, het hy sy skoolopleiding aan die Pretoria Boys' High School ontvang. In 1921 het hy aangesluit by die Suid-Afrikaanse Ingenieurskorps en lid daarvan gebly tot 1925. Luidens sy inskrywing in Wie is wie in Pretoria (1952) het Watson argitektuur in Suid-Afrika en Londen studeer, maar geen datums word vir dié studie aangegee nie. Moontlik het hy tekenaatkursusse voltooi terwyl hy in die Ingenieurskorps was. 

Teen 1926, nadat hy die korps verlaat het, was hy werksaam in die kantoor van die argitek Gerard Moerdyk. Sowat 12 jaar lank het Watson heelwat werk vir Moerdyk verrig en was hy dikwels die enigste assistent in sy kantoor. Hy was betrokke by die ontwerp en teken van die planne vir Libertas, die eerste minister se ampswoning in Pretoria, nadat Moerdyk in 1935 ’n kompetisie vir die ontwerp daarvan gewen het.

In 1938 het Watson ’n vennootskap met Moerdyk aangegaan en die Voortrekkermonument in Pretoria help ontwerp. 

Saam was hulle onder meer ook verantwoordelik vir die ontwerp van: 

Teen 1952 as hy ’n direkteur van Saambou Nasionale Bouvereniging. In 1969 het hy afgetree en op Plettenbergbaai gaan woon. In 1979 is hy verkies tot lid van die Suid-Afrikaanse Akademie vir Wetenskap en Kuns nadat dié instansies in 1963 sy erepenning vir argitektuur en beeldhoukuns aan hom toegeken het.



</doc>
<doc id="120785" url="https://af.wikipedia.org/wiki?curid=120785" title="Koning Zwelithini Stadion">
Koning Zwelithini Stadion

Koning Zwelithini Stadion is 'n multidoel-stadion in Umlazi, 'n voorstad van Durban, Suid-Afrika. Dit word tans meestal vir sokkerwedstryde gebruik en was aanvanklik daargestel as 'n oefenveld vir die spanne wat deelgeneem het aan die 2010 FIFA Wêreldbeker nadat dit in 2010 opgeknap is tot FIFA standaarde. Maar aangesien spanne in die noorde van Durban gehuisves sou word, is besluit dat die Koning Zwelithini Stadion te ver weg sou wees vir oefensessies.

Die stadion se klein kapasiteit is uitgebrei van 5 000 tot 10 000 as 'n blywende nalatenskap van die Wêreldbeker-Sokkertoernooi.

Die stadion is vernoem na die Zoeloekoning Goodwill Zwelithini kaBhekuzulu.


</doc>
<doc id="120786" url="https://af.wikipedia.org/wiki?curid=120786" title="Chatsworth Stadion">
Chatsworth Stadion

Chatsworth Stadion is 'n multidoelstadion in Durban, Suid-Afrika. Dit word tans meestal vir sokkerwedstryde gebruik en dien as die tuisstadion van die Golden Arrows.

Van 1985 tot hul bankrotskap in 2006 was dit die tuiste van Manning Rangers F.C., die kampioene van die eerste seisoen van Suid-Afrika se Premier-sokkerliga.



</doc>
<doc id="120787" url="https://af.wikipedia.org/wiki?curid=120787" title="2017 Spaanse Grand Prix">
2017 Spaanse Grand Prix

Die 2017 Formule Een Spaanse Grand Prix is op 14 Mei 2017 op die Circuit de Barcelona-Catalunya in Montmeló, Spanje gehou. Dit was die vyfde wedren van die kampioenskapseisoen gewees.

Pirelli het die volgende bande aan alle spanne verskaf:


</doc>
<doc id="120788" url="https://af.wikipedia.org/wiki?curid=120788" title="Weltenburger Enge">
Weltenburger Enge

Die Weltenburger Enge is 'n vernouing van die Donauvallei in die Neder-Beierse distrik Kelheim wat amptelike erkenning geniet as natuurbewaringsgebied en geotoop. Oor 'n afstand van vyf kilometer vloei die Donau hier deur tussen 40 en 100 meter hoë kalksteen-rotswande uit die Juratydperk. Tussen die oorhangende rotse met talle grotte is daar steil beboste hellings.

Die rivierravyn is in die suide van die bergreeks Fränkische Alb tussen Kelheim en die Klooster Weltenburg geleë. Die Donau het hier deur die eeue al dieper in die kalksteenrotse ingekerf en 'n landskap gevorm wat as een van die laaste grotendeels onbeboude Donau-rivierlandskappe 'n toevlugsoord vir talle seldsame plant- en dierspesies geword het, waaronder die sogenaamde "vuurwerkplant" of wit diptam ("Dictamnus albus") en oehoe.

Kulturele besienswaardighede soos die Klooster Weltenburg vorm 'n onskeibare simbiose met die ongerepte natuur en maak van die landskap die enigste in Beiere waaraan 'n Europa-diploma toegeken is. Nogtans dra die kulturele trekpleisters, wat jaarliks honderdduisende besoekers lok, by tot die konflikpotensiaal wat toerisme vir die natuurbewaringsgebied inhou.

Die massiewe kalkrotse in die rivierravyn is tussen 135 en 154 miljoen jaar gelede in die Laat Juratydperk as sedimentgesteente gevorm. Groot dele van Suid-Duitsland was in dié geologiese tydperk deur 'n subtropiese see met vlak water bedek. Die kalk-skelette van seediere is deur seegolwe omgevorm tot kalksedimente. Vloeiende water het later op baie plekke die kalk opgelos en grotte in die rotsformasies gevorm.

In geologiese opsig is die diep ravyn nie deur die Donau in die massiewe Jurarotse gesny nie, maar deur een van sy destydse klein syriviere, die sogenaamde Oerlech. Die Oerdonau se watermassas het vyf miljoen jaar gelede verder noordwaarts *n ravyn in die Fränkische Alb-gebergte se kalktafel ingekerf en sodoende die Oerdonauvallei gevorm (tans die Altmühlvallei tussen Dollnstein en Kelheim).

Eers gedurende die sogenaamde Riss-ystydperk sowat 150 000 jaar gelede is 'n verbinding tussen die twee rivierbeddings gevorm, en Donauwater het deur die bed van sy vroeëre syrivier gestroom. Die Weltenburger Enge is dus streng genome deur die Lech-rivier geskep, terwyl die Donau vanaf Dollnstein die pad vir die Altmühlrivier gebaan het.



</doc>
<doc id="120789" url="https://af.wikipedia.org/wiki?curid=120789" title="Kadmiumjodied">
Kadmiumjodied

Kadmiumjodied is 'n verbinding van kadmium en jodium met formule .

Die 4H-kristalstruktuur van kadmiumjodied is "gelaagd" en dit is die argetipe van die strukturbericht-klassifikasie se C6-struktuur. Daar is talle verbindings en minerale wat hierdie kadiumjodiedstruktuur het. Gewoonlik het hulle groot polariseerbare anione soos swawel, seleen, broom, jodium ensomeer. Die gelaagde C6-struktuur kan van die heksagonale digpakking afgelei word deur die oktaëderholtes in die een laag met metaalatome te vul en die volgende laag leeg te laat. Die elektriese polarisasie wat die gevolg is van die teenwoordigheid van katione aan die een kant van die anioonlaag en die ontbreek daarvan aan die ander kant help om die struktuur te stabiliseer. Stowwe met kleiner ione soos oksiede of fluoriede vorm gewoonlik strukture waar katione aan altwee kante teenwoordig is en daardeur nie gelaagd is nie, omdat hierdie kleiner ione moeiliker is om te polariseer. (Hulle het minder elektroneskille en is 'harder'.)

Kadmiumjodied is 'n halfgeleier. Die elektriese eienskappe is afhanklik van die suiwerheid en die perfeksie van die kristalle. Die kristalstruktuur bevat maklik stapelfoute en dit vorm politipes. Suiwering deur sonesmelting lewer die suiwer 4H-vorm. Die bandgaping neem af van 3,9 eV by 8 keer sonesmelt tot 3,3 eV by 25 keer. Die gesuiwerde eenkristalle is kleurloos.

Kadmiumjodied word gebruik in litografie, fotografie, elektroplatering en die vervaardiging van fosfore.

Kadmiumjodied kan berei word deur die toevoeging van die kadmiummetaal, of sy oksied, hidroksied of karbonaat by hidrojoodsuur. Die verbinding kan ook berei word deur verhitting van kadmium met jodium.


</doc>
<doc id="120791" url="https://af.wikipedia.org/wiki?curid=120791" title="James Brown">
James Brown

James Brown (3 Mei 1933 – 25 Desember 2006) was 'n Amerikaanse musikant, sanger en liedjieskrywer. Hy word as een van die beste soul-sangers nóg beskou en was bekend is vir sy opwindende verhoogoptredes. Sy liedjies sluit in "Papas Got a Brand New Bag" (1965) en "Sex Machine" (1970). Hy was as "The Godfather of Soul" bekend.

James Joseph Brown jr. is op 3 Mei 1933 in Barnwell, Suid-Carolina gebore, maar het in Augusta in Georgia grootgeword. Hy is talle kere deur die polisie in hegtenis geneem. Toe hy 16 jaar oud was, is hy aan gewapende roof skuldig bevind, waarvoor hy drie jaar in 'n jeugsentrum aanhou is. Sy ander oortuigings sluit aanranding in.

Vier van Brown se albums is in die Rolling Stone-tydskrif se 2003-lys van die 500 beste albums van alle tye gelys. Brown se bekendste liedjie is "Get Up (I Feel Like Being a) Sex Machine".

Brown is op 25 Desember 2006 aan longontsteking en hartsiektes in Atlanta oorlede. 'n Openbare gedenkdiens is in die Apollo-teater vir hom gehou. Ikone soos Michael Jackson, Stevie Wonder en Prince het sy begrafnis bygewoon.




</doc>
<doc id="120792" url="https://af.wikipedia.org/wiki?curid=120792" title="John Brown">
John Brown

John Brown kan na een van die volgende verwys:



</doc>
<doc id="120793" url="https://af.wikipedia.org/wiki?curid=120793" title="John Brown (aktivis)">
John Brown (aktivis)

John Brown (1800–1859) was ’n Amerikaanse aktivis wat probeer het om slawerny met geweld te beëindig. Saam met ’n groep aanhangers het hy ’n federale wapenmagasyn by Harper’s Perry in Virginië oorgeneem. Hy is egter gevang en weens hoogverraad gehang.

Brown is op 9 Mei 1800 in Torrington, Connecticut gebore. Hy was 'n wit man en 'n Christen wat geglo het dat alle mense dieselfde behandel moes word. Baie wit Christene van sy tyd het egter nie met die siening saamgestem nie.

Brown woon hoofsaaklik in Springfield, Massachusetts voordat hy na die Kansas-gebied trek. Die gebied sou later in 1861 die staat Kansas word. Van sy seuns het reeds daar gewoon. Sy seuns wou hê hy moes hulle help om teen die mense van Missouri te veg, omdat Missouri slawerny in Kansas wou wettig.

Op 24 Mei 1856 bring Brown en sy seuns vyf mense in Kansas om die lewe. Hulle het hierdie mense uit hul huise gesleep en met swaarde vermoor. Dit het as die Pottawatomie-bloedbad bekend geword. Baie mense in Kansas was geskok en ontsteld daaroor, en dit het tot meer geweld gelei. Dit was die begin van 'n tyd in die Kansas-gebied wat as Bloeiende Kansas bekend staan.

Voordat hy Kansas verlaat het, is Brown en sy volgelinge op 30 Augustus 1856 tydens die Slag van Osawatomie aangeval. Sy seun Frederick is daar gedood.

In 1859 besluit Brown om die wapenmagasyn by Harper’s Perry in Virginië (nou Wes-Virginië) aan te val. Hy wou die wapens aan die slawe uitdeel sodat hulle teen hul meesters kon opstaan om hulself te bevry. In Oktober 1859 val hy, saam met sy seuns en talle swart mense, die magasyn aan. Die aanval het egter misluk en Brown is gevange geneem.

Hy is op 2 Desember 1859 vir hoogverraad teen die staat Virginië gehang.

Talle mense dink dat Brown mal en van lootjie getik was. Ander beskou hom weer as 'n held. Sy aanval op Harpers Ferry het tot die Amerikaanse Burgeroorlog gelei, wat 1861 sou begin.


</doc>
<doc id="120794" url="https://af.wikipedia.org/wiki?curid=120794" title="Theodore Roosevelt jr.">
Theodore Roosevelt jr.

Theodore Roosevelt (13 September 1887 – 12 Julie 1944) was die oudste seun van die voormalige Amerikaanse President Theodore Roosevelt en 'n Brigadier-Generaal in die Amerikaanse Leër. Hy was die bevelvoerder van die Amerikaanse magte wat by Utah-strand geland het en was ook die oudste soldaat in die hele mag wat op D-dag aan land gegaan het. Hy was ook die eerste Amerikaanse generaal wat aan land gegaan het. Franklin D. Roosevelt, ook 'n voormalige Amerikaanse President, was verlangs familie. Hy het in beide die Eerste Wêreldoorlog en die Tweede Wêreldoorlog diens gedoen.

Theodore het drie broers en twee susters gehad. Hy gradueer aan Harvard en betree die politiek. Hy stel homself verkiesbaar, maar verloor teen Al Smith vir die Goewerneur van New York verkiesing in 1924. Hy word later Goewerneur van Puerto Rico en die Filippyne.

Hy het diens gedoen in Tunisië, Sisilië, Italië en Normandië. Tydens D-dag was hy reeds om 06:10 aan land, maar het nie geweet waar hy geland het nie omrede hulle 1 km suid van die beplande landingsplek geland het. Nadat hy sy situasie opgesom het, het hy blykbaar gesê: "Ons sal die oorlog hier begin!"

Hy kry 'n hartaanval op 9 Julie 1944 en sterf op 12 Julie 1944. Hy was 56 jaar oud.



</doc>
<doc id="120796" url="https://af.wikipedia.org/wiki?curid=120796" title="1980 Suid-Afrikaanse Grand Prix">
1980 Suid-Afrikaanse Grand Prix

Die 1980 Formule Een Suid-Afrikaanse Grand Prix is op 1 Maart 1980 op die Kyalami Grand Prix-renbaan in Midrand, Suid-Afrika gehou. Dit was die derde wedren van die kampioenskapseisoen en is deur die Fransman René Arnoux in 'n Renault gewen.

"Die res van die veld het uitgeval, en kon dus nie die wedren voltooi nie"


</doc>
<doc id="120797" url="https://af.wikipedia.org/wiki?curid=120797" title="1985 Suid-Afrikaanse Grand Prix">
1985 Suid-Afrikaanse Grand Prix

Die 1985 Formule Een Suid-Afrikaanse Grand Prix is op 19 Oktober 1985 op die Kyalami Grand Prix-renbaan in Midrand, Suid-Afrika gehou. Dit was die vyftiende wedren van die kampioenskapseisoen en is deur die Brit Nigel Mansell in 'n Williams-Honda gewen.


</doc>
<doc id="120798" url="https://af.wikipedia.org/wiki?curid=120798" title="Eleanor Roosevelt">
Eleanor Roosevelt

Anna Eleanor Roosevelt (11 Oktober 1884 – 7 November 1962) was 'n Amerikaanse politikus, diplomaat en aktivis. Sy was ook die eggenote van Franklin D. Roosevelt, die President van die Verenigde State. Sy is die Eerste Dame wat nog die langste in die rol gedien het as gevolg van haar man se vier termyne as president. Sy was ook Amerika se afgevraadigde na die Verenigde Nasies van 1945 tot 1952.


</doc>
<doc id="120799" url="https://af.wikipedia.org/wiki?curid=120799" title="Elektroplatering">
Elektroplatering

Elektroplatering is 'n proses wat gebruik maak van elektriese stroom om opgeloste metaalkatione te reduseer sodat hulle in 'n dun metaallagie op 'n elektrode neergelê word. Die term word ook gebruik vir elektriese oksidasie van anione op 'n stewige substraat, soos in die vorming van silwerchloried op silwerdraad om silwer/silwerchloried elektrodes te maak. Die elektroplatering word hoofsaaklik gebruik om die oppervlakeienskappe van 'n voorwerp te verander (bv. wrywing en slytasieweerstand, korrosiebeskerming, smering, estetiese eienskappe, ens.), maar kan ook gebruik word om dikte op ondermaatse dele op te bou, of voorwerpe deur elektrovorming te vorm.

Die proses wat gebruik word in elektroplatering word elektrodeponering genoem. Dit is analoog aan 'n galvaniese sel wat omgekeerd werk. Die deel wat oorgetrek moet word, is die katode van die kring. In een tegniek, is die anode gemaak van die metaal wat oorgetrek word. Albei komponente word gedompel in 'n oplossing (genoem 'n elektroliet) wat een of meer opgeloste metaalsoute sowel as ander ione bevat wat die vloei van elektrisiteit toelaat. 'n Kragbron lewer 'n direkte stroom na die anode, oksideer die metaalatome wat dit behels en wat hulle toelaat om op te los in die oplossing. By die katode, die opgeloste metaal ione in die elektroliet oplossing is verminder by die koppelvlak tussen die oplossing en die katode, soos dat hulle neerlê op die katode. Die tempo waarteen die anode ontbind is gelyk aan die tempo waarteen die katode oorgetrek word, vis-a-vis die stroom deur die stroombaan. Op hierdie wyse, word die ione in die elektrolietbad voortdurend aangevul deur die anode.

Die katione assosieer met die anione in die oplossing. Hierdie katione word deur die elektrone wat deur die katode gelewer word, gereduseer tot die metaal met oksidasietoestand nul. Byvoorbeeld, vir koperplate in 'n swawelsuuroplossing, word koper by die anode geoksideer na Cu deur die verlies van twee elektrone, wat aan die anode afgegee word.

Die Cu-ione vorm saam met die anioon SO in die vloeistof 'n oplossing van kopersulfaat. By die katode vind die teenoorgestelde proses plaas. Daar word die Cu gereduseer tot kopermetaal deur die verkryging van twee elektrone van die katode. Die gevolg is die effektiewe oordrag van koper van die anodebron na 'n plaat wat die katode bedek.

Elektroplatering word meer algemeen by enkelmetaalelemente toegepas, en nie by legerings (allooie) nie.


</doc>
<doc id="120800" url="https://af.wikipedia.org/wiki?curid=120800" title="Sonesmelting">
Sonesmelting

Sonesmelting is 'n metode van suiwering en kristalgroei wat in die metallurgie en die vervaardiging van halfgeleiers toegepas word.

'n Staaf onsuiwere, dikwels polikristallyne materiaal word in 'n oond gebring wat stadig ten opsigte van die staaf beweeg word. Hierdeur ontstaan 'n gesmelte sone wat geleidelik deur die staaf beweeg. Aan die koue eindgrens van die sone kristalliseer die materiaal weer, dikwels as 'n eenkristal. Omdat onsuiwerhede gewoonlik beter oplosbaar is in die smelt as in die vastestof, bly dit in die vloeistof agter en is die geherkristalliseerde materiaal suiwerder as die uitgangsmateriaal. Die proses word dikwels herhaal omdat die suiwering nooit 100% effektief is nie.

Die halfgeleiernywerheid het veral uiters suiwer kristalle nodig omdat die elektriese eienskappe van die suiwerheid van die halfgeleierkristal afhang.


</doc>
<doc id="120801" url="https://af.wikipedia.org/wiki?curid=120801" title="Elektroniese ontwerp-outomatisering">
Elektroniese ontwerp-outomatisering

Elektroniese ontwerp-automatisering (EDA), ook na verwys as elektroniese rekenaargesteunde ontwerp (ECAD), is 'n kategorie van sagtewaregereedskap vir die ontwerp van elektroniese stelsels soos geïntegreerde stroombane en gedrukte stroombaanborde. Die gereedskap word deur skyfieontwerpers in ontwerpvloei gebruik om hele halfgeleierskyfies te ontwerp en te analiseer. Aangesien 'n moderne halfgeleiervlokkie miljarde komponente kan bevat, is EDA gereedskap noodsaaklik vir hul ontwerp.

Voor EDA, is geïntegreerde stroombane met die hand ontwerp en met die hand gelê. Sommige gevorderde fabrikante het geometriese sagteware gebruik om bande vir die Gerber fotoplotter te genereer, maar selfs dié was gekopieerde digitale opnames van meganiesgesketste komponente. Die proses was fundamenteel grafies, met die vertaling van elektroniese beelde met die hand gedoen. Die bekendste maatskappy uit hierdie era was Calma, wie se GDSII-formaat steeds oorleef.

Huidige digitale vloei is uiters modulêr (sien Geïntegreerde stroombaanontwerp, Ontwerpsluiting, en Ontwerpvloei (EDA)). Die voorkant produseer gestandaardiseerde ontwerpbeskrywings, sonder inagneming van die seltegnologie. Selle implementeer logika of ander elektroniese funksies met behulp van 'n bepaalde geïntegreerde stroombaantegnologie. Fabrikante oor die algemeen voorsien biblioteke van komponente vir die produksieprosesse, met simulasiemodelle wat pas met standaard simulasiegereedskap. Analoog EDA gereedskap is veel minder modulêr, aangesien baie meer funksies nodig is, hulle interaksie is sterker, en die komponente is (in die algemeen) minder ideaal.


</doc>
<doc id="120802" url="https://af.wikipedia.org/wiki?curid=120802" title="Brusiet">
Brusiet

Brusiet is 'n mineraal met formule . Die chemiese naam is magnesiumhidroksied.

Dit kom in serpentyn, chloriet en in dolomitiese skiste voor en dit is 'n omsettingsproduk van periklaas .

Dit word in Suid-Afrika in die Noord-Kaap aangetref in Wessels Myn in die Kalahari-mangaanveld van Hotazel


</doc>
<doc id="120803" url="https://af.wikipedia.org/wiki?curid=120803" title="Magnesiumhidroksied">
Magnesiumhidroksied

Magnesiumhdroksied is 'n chemiese verbinding met formule . Dit is 'n vastestof wat effens in water oplosbaar is en basiese eienskappe besit. Dit word in die natuur as die mineraal brusiet aangetref.

'n Suspensie van die hidroksied in water – "melk van magnesia" – het 'n pH van ongeveer 9,5 tot 10,5 en word soms teen maagsuurprobleme aangewend. Dit word in die suikervervaardiging en vir die vervaardiging van magnesiummetaal gebruik. Dit word ook as brandvertragende middel gebruik omdat dit bo 'n temperatuur van 325 °C ontbind en 31% water vrystel.


</doc>
<doc id="120806" url="https://af.wikipedia.org/wiki?curid=120806" title="Alastair Bruce">
Alastair Bruce

Alastair Bruce (1972-) is ’n Suid-Afrikaanse skrywer. Sy distopiese eerste roman, "Wall of Days", het Amazon se invloedryke "Rising Star"-prys in 2011 gewen. Sy tweede roman, "Boy on the Wire", is in 2015 uitgegee. Hy werk tans aan sy derde roman.

Bruce is in 1972 in Port Elizabeth gebore, maar word in Kaapstad groot waar hy dan ook 'n meestersgraad in literatuur verwerf. Hy verlaat Suid-Afrika vir die Verenigde State, maar emigreer in 1997 na die Verenigde Koninkryk. Hy woon tans in Buckinghamshire, Engeland.

Die hoofkarakter van "Wall of Days" is Bran, wat al tien jaar op 'n eiland gewoon. Hy is daar in ballingskap van diegene wie se leier hy was, en hy merk die dae teen die muur van sy grot af. Op 'n dag gebeur iets wat sulke sterk herinneringe by Bran oproep dat hy homself oorreed om terug te keer, selfs al beteken dit dat hy teregstel sal word. Die vriendskap van 'n kind anker hom soos hy die verskriklike dade waarvoor hy aanspreeklik is herleef.



</doc>
<doc id="120809" url="https://af.wikipedia.org/wiki?curid=120809" title="Jan Bruijns">
Jan Bruijns

Jan Bruijns (ook bekend as Jan Bruyns en Jan Bruijn) is 'n Suid-Afrikaanse akteur. Hy is bekend vir sy baritonstem en kragtige spel in die 1950’s op die verhoog in ondermeer W.A. de Klerk se "Die jaar van die vuuros" (onder regie van Hermien Dommisse) en Jean Racine se "Andromache" (onder regie van Aletta Gericke). Hy was in meer as 30 Afrikaanse rolprente te sien, waaronder Doodkry is min (1961) en "Die rebel" (1976). Hy het ook vir die radio gespeel.

Bruijns sluit by die Kaapstadse Afrikaanse Toneelvereniging (K.A.T.) aan waar hy in September 1944 die eenbedryf "Plaas Toe" deur Andries de Klerk opvoer. Sy eerste groot rol was in 1944 in "Paastyd" deur Strindberg. In dieselfde jaar speel hy Mat Burke in O’Neill se drama "Anna Christie". Hy speel ook in 1945 vir K.A.T. in "Liefdesvuur" deur Herman Sudermann, toe in "The Boy David" deur sir James Barrie vir die Kaapstadse Reps ("Repertory Theatre Society"). In 1946 speel hy prof. Henk Johannsen in "Die Dae van Jou Lewe" deur W.A. de Klerk.

Nadat hy na Johannesburg trek, speel hy vir die Johannesburgse Afrikaanse Amateur Toneelspelers (JAATS) in "Die Gebreekte Kruik". Sy eenbedryf, "Die Simbool", is by die FATSA-fees van 1948 opgevoer, waarvan hy die regisseur was en ook 'n rol in gespeel het. Daarna speel hy in "Die Barretts van Wimpolestraat" vir JAATS, asook in "Gif en Oujongnooiens" as Mortimer Brewster. Die Volksteater nooi hom in hierdie rol vir hulle produksie van "G en O". "Andromache" (Racine), onder regie van Aletta Gericke volg in 1949, en vroeg in 1950, "Die Vader", deur Strindberg. Hy speel voorts Banquo in die NTO-produksie (Nasionale Toneelorganisasie) van Macbeth en die generaal in "Die Jaar van die Vuuros" (ook vir NTO).



</doc>
<doc id="120810" url="https://af.wikipedia.org/wiki?curid=120810" title="Pleknaamsveranderinge">
Pleknaamsveranderinge

Pleknaamsveranderinge kan na die volgende verwys:






</doc>
<doc id="120811" url="https://af.wikipedia.org/wiki?curid=120811" title="Strandlopers (antropologie)">
Strandlopers (antropologie)

Die Strandlopers is 'n afstamming van die San-mense, wat deur jag en kosversamel langs die strande in Suidwestelike Afrika geleef het, oorspronklik van die Kaap tot aan die Skedelkus (of Kus van die Dood).

Die meeste Strandlopergemeenskappe het nie die deur demografiese en ekonomiese veranderinge van die 19de en 20ste eeue in suider- en suidwestelike Afrika volstaan nie, en deur assimilasie verdwyn. Die enigste stam wat nog as eenheid van hul assimilerende omgewing onderskeibaar is, is die Topnaar van die suidelike Namib, wat in 2005 bestaan het uit sowat 500 lede, versprei oor 12 klein nedersettings langs die Kuisebrivier in sentraal Namibië. Hoewel die ander gemeenskappe as afsonderlike eenhede verdwyn het, is daar argeologiese oorblyfsels van hul bestaan in die vorm van ashope met skulpe, pottebakkery en die bene van walvisse en robbe, tesame met as en houtskool, en verwys sekere kusgemeenskappe, veral in die Oos-Kaap, steeds op hierdie manier na hulself om die deel van hul erfenis wat met hulle resoneer, op te som.

Die Afrikaanse naamwoord, afkomstig uit Nederlands, is deur argeoloë uitgebrei om te verwys na die kusgemeenskappe met 'n oorlewingsekonomie wat gebaseer is op strandversameling en 'n seekosdiëet. Die term is ook gedurende Suid-Afrika se apartheidsera deur sommige Suid-Afrikaners, waaronder ook witmense, as 'n gebaar gebruik om die regering se rassistiese beleid deur middel van self-identifikasie met die inheemse inwoners van die land te verwerp, en andersyds deur diegene gelok deur die strande en die strandleefstyl.



</doc>
<doc id="120812" url="https://af.wikipedia.org/wiki?curid=120812" title="Wim de Villiers">
Wim de Villiers

Willem "Wim" Johan Simon de Villiers (gebore 1959) is sedert 2015 rektor en visekanselier van die Universiteit Stellenbosch (US). Hy het Russel Botman opgevolg nadat laasgenoemde in 2014 skielik aan 'n hartaanval dood is.

De Villiers was voorheen die Dekaan van die Fakulteit Gesondheidswetenskappe aan die Universiteit van Kaapstad.

Nadat hy sy mediese graad verwerf het, het De Villiers na Engeland verhuis, waar hy in 1995 'n doktorsgraad in immunologie aan die Universiteit van Oxford verwerf het. Daarna verhuis hy na die Verenigde State waar hy as 'n gastro-enteroloog gewerk het. Hy het ook talle senior posisies by die Universiteit van Kentucky beklee, waaronder die hoof van gastro-enterologie.

Hy het ook 'n meestersgraad in gesondheidsorgbestuur aan Harvard-universiteit verwerf.

Wim de Villiers vorm in 2015 'n bestuurspan om namens die Universiteit die taalvraagstuk te besleg. Die bestuurspan beslis dat "alle onderrig aan die Universiteit Stellenbosch in Engels gefassiliteer sal word" en dat "aansienlike akademiese ondersteuning volgens studente se behoeftes in ander Suid-Afrikaanse tale beskikbaar gestel sal word".

In 2017 word die Universiteit een van vier Suid-Afrikaanse universiteite om Afrikaans as onderrigtaal af te skaf.

De Villiers is ten gunste daarvan om die gebruik van Engels by die US uit te brei tot meer as 50% om meer internasionale studente en lektore te lok.

Op 6 Augustus 2017 berig "Netwerk24" dat hofstukke by die hooggeregshof in Kaapstad ingedien is wat beweer dat De Villiers die raad van die Universiteit Stellenbosch met opset mislei het in sy stryd om Afrikaans as onderrigtaal aan die universiteit af te skaf.

In Oktober 2019 vra die Demokratiese Alliansie vir 'n onafhanklike ondersoek na De Villiers se beweerde pogings om regter Edwin Cameron om te koop deur Cameron die kanselierspos aan te bied in ruil vir 'n beslissing in die Konstitusionele Hof ten gunste van die Universiteit Stellenbosch se beleid om Afrikaans as onderrigtaal af te skaf.



</doc>
<doc id="120813" url="https://af.wikipedia.org/wiki?curid=120813" title="Leopoldt van Huyssteen">
Leopoldt van Huyssteen

Leopoldt van Huyssteen (* 19 April 1951) is die hoof bedryfsbeampte van die Universiteit Stellenbosch. Na die skielike dood van rektor en visekanselier Russel Botman op 28 Junie 2014 het Van Huyssteen as rektor en visekanselier opgetree tot en met die permanente aanstelling van prof. Wim de Villiers einde 2014.



</doc>
<doc id="120814" url="https://af.wikipedia.org/wiki?curid=120814" title="Wors">
Wors

Wors is 'n silindriese vleisproduk wat van maalvleis gemaak word, gewoonlik van vark-, bees-, of kalfsvleis, saam met sout, speserye en ander geurmiddels, en broodkrummels, met 'n vel rondom dit. Wors word gewoonlik gevorm in 'n omhulsel tradisioneel gemaak van die dunderm, maar soms van sintetiese materiaal. Wors wat rou verkoop word, kan op baie maniere gaar gemaak word, insluitend panbraai, snik heet en vuurbraai. Sommige worsies word reeds tydens verwerking gaargemaak en die omhulsel kan dan verwyder word.

Worsmaak is 'n tradisionele voedselbewaringstegniek. Wors kan bewaar word deur dit te kuur, te droog, rook, of bevries. Sommige gekuurde of gerookte worsies kan gestoor word sonder verkoeling. Die meeste vars wors moet egter verkoel of gevries word totdat hulle gaargemaak word.

Daar is 'n groot verskeidenheid van nasionale en plaaslike variëteite van wors, wat verskil van hul aroma of speserybestanddele (knoffel, peper, wyn, ens.), die vleis wat gebruik word, en hul voorbereidingswyse.

Worsmaak is 'n uitvloeisel van doeltreffende slagtery. Worsmakers het verskillende weefsels en stukkies afvalvleis, bloed, en vet gesout om dit te help bewaar. Dan het hulle dit in 'n buisderm, gemaak van die skoon ingewande van diere, gestop ter vervaardiging van die kenmerkende silindriese vorm. Dus is wors en salami van die oudste bereide voedsels, hetsy gekook en dadelik geëet, of gedroog tot wisselende grade.

Tradisioneel is worsderms gemaak van die skoongemaakte ingewande, of mae in die geval van haggis en ander tradisionele poedings. Deesdae egter, word natuurlike derm dikwels vervang deur kollageen, sellulose, of selfs plastiekderms, veral in die geval van industrieelvervaardigde wors. Sommige vorme van wors, soos gesnyde worsies, word berei sonder 'n omhulsel. Daarbenewens, is peuselvleis en worsvleis nou beskikbaar sonder derms in blikkies en bottels.

Wors bestaan uit vleis en vet, gemaal en in 'n omhulsel gevul, met ander bestanddele. Hierdie bestanddele kan goedkoop styseltoevoegings insluit soos broodkrummels, speserye en ander geurmiddels. Die vleis kan van enige dier wees, maar is dikwels vark, bees, of kalfsvleis. Die maer vleis-tot-vet verhouding is afhanklik van die styl en die produsent. Spesialiteitswors met ander bestanddele soos appel en prei word ook gemaak. Indien die vleisinhoud as meer as 100% bestempel word, gebeur dit wanneer die gewig van die vleis wat gebruik word groter is as die totale gewig van die wors nadat dit gemaak is, soms insluitend 'n droogproses wat die waterinhoud verminder.

In sommige jurisdiksies moet voedsel beskryf as "wors" aan streng regulasies betreffende hul inhoud voldoen. In die Verenigde State byvoorbeeld, bepaal die Departement van Landbou dat die vetinhoud van die verskillende gedefinieerde tipes wors nie meer as 30%, 35% of 50% van die gewig mag wees nie.

Baie tradisionele style van wors uit Asië en Europa gebruik geen brood-gebaseerde toevoegings nie, en sluit net vleis (maer vleis en vet) en geurmiddels in. In die Verenigde Koninkryk en ander lande met Engels kooktradisies, bevat die wors 'n beduidende persentasie brood en styselgebaseerde vullers, wat kan bestaan uit 30% van die bestanddele. Die vuller word in baie worsies gebruik om te help om hul vorm te behou as hulle gaar is. Soos die vleis wegkrimp van die hitte tydens die gaarmaakproses, sit die vuller uit en absorbeer die vog en vet van die vleis.

Wanneer die voedselverwerkingsbedryf worsies vir 'n lae prysvlak produseer, kan byna enige deel van die dier in die worsies eindig, wat wissel van goedkoop, vetterige monsters gestop met vleis afgestroop van die karkasse (meganies verhaalde vleis) en beskuit. Aan die ander kant, bevat die beste gehalte wors slegs  uitgekose snitte van vleis en kwaliteit geurmiddels.


</doc>
<doc id="120816" url="https://af.wikipedia.org/wiki?curid=120816" title="Strandlopers">
Strandlopers

Stranslopers kan na een van die volgende verwys:




</doc>
<doc id="120818" url="https://af.wikipedia.org/wiki?curid=120818" title="Dashavatara">
Dashavatara

Dashavatara (Sanskrit: दशावतार, daśāvatāra) verwys na die tien avatars van Vishnu, die Hindoegod van bewaring. In Hindoeïsme word geglo Vishnu daal op die aarde neer in die vorm van ’n avatar om die kosmiese orde te herstel.

Die lys Dashavatara verskil van sekte tot sekte en streek tot streek. Die standaardlys is: Matsya, Kurma, Varaha, Narasimha, Vamana, Parashurama, Rama, Krishna, Boeddha en Kalki. Soms vervang Krishna vir Vishnu as die bron van alle avatars en dan neem Balarama Krishna se plek op die lys in. In ander weergawes word Krishna uitgelaat en met streekgode soos Vithoba, Jagannath of Balarama vervang.

Die volgorde van die Dashavatara word vertolk as weerspieëlend van Darwinisme.

Die woord "Dashavatara" is afgelei van "dasha", "tien", en "avatara", "inkarnasie".

Die god Vishnu inkarneer nou en dan op die aarde om bose magte te vernietig, dharma te herstel en die waardiges te bevry van die siklus van geboorte en dood. Vishnu in sy avatar as Krishna praat in die "Bhagavad Gita" (hoofstuk 4 vers 8): "Om die vromes te verlos en die ongelowiges uit te wis, sowel as om die beginsels van regverdigheid te hervestig, openbaar ek my, millennium ná millennium."

’n Soortgelyke situasie word in Boeddhisme aangetref. Die Pali-kanon verwys na 28 Boeddhas, terwyl die Mahayana-tradisie nog hemelse Boeddhas ook noem. Volgens dié tradisie is daar Agttien Arhats wat die Bhoeddistiese geloof beskerm, en al die skole wag op die koms van Maitreya, ’n Boeddha wat voorspel is baie millenniums ná Gautama Boeddha se dood en nirwana op aarde sal verskyn en hom sal vervang.



</doc>
<doc id="120822" url="https://af.wikipedia.org/wiki?curid=120822" title="De Goede Hoop Koshuis">
De Goede Hoop Koshuis

De Goede Hoop is 'n privaat Afrikaans-Christelike koshuis vir mans en vroue wat aan die Universiteit van Pretoria studeer. Die koshuis is in 2017 deur die burgerregte-organisasie AfriForum gestig. Die stigting van die koshuis het opslae gemaak omdat dit Afrikaans as enigste kommunikasietaal gebruik en nie die Universiteit van Pretoria se vereiste dat koshuise minstens 43% swart is, toepas nie. In 2017 huisves De Goede Hoop 66 inwoners, waarvan 100% wit is. Een swart student is aanvaar vir verblyf, maar het opgeskop om finansiële redes.

Die meeste studente van De Goede Hoop is in die ouderdomsgroep 19 tot 25.

Dit is geleë op die hoek van Reitz- en Verdoornstraat in Sunnyside, Pretoria, 1,8 km van die Universiteit van Pretoria (Tuks) se hoofkampus en sowat 3 km van die Groenkloof-kampus.

Planne om die koshuis te stig het in 2015 ontstaan. In 2016 is voorbereidings sodanig afgehandel dat De Goede Hoop sy deure op 28 Januarie 2017 kon open.

AfriForum se doel met die stigting van die koshuis was om Afrikaanse studente se deelname aan die studentelewe te verseker, nadat dit volgens die organisasie tydens die FeesMustFall-betogings onder druk gekom het. Tydens dié protesoptrede het duisende studente betoog teen hoë klas- en koshuisgeld, en Afrikaans as onderrigtaal. Dit het gelei tot die afskaffing van Afrikaans as onderrigtaal aan die Universiteit van Pretoria.

Cornelius Jansen van Rensburg is die bestuursraadsvoorsitter van die koshuis.

De Goede Hoop-studentevereniging is in 2016 by die Universiteit van Pretoria as 'n studentevereniging geregistreer. Inwoners van De Goede Hoop sou deur middel van hierdie studentevereniging aan studenteaktiwiteite by die Universiteit kon deelneem, maar die studentevereniging is helaas in 2017 deur die Universiteit ontbind.

Sowat twee maande nadat die koshuis geopen het, het die karakter daarvan opspraak gewek. Volgens die aktivis Yusuf Abramjee is die karakter "eksklusief" en kom dit neer op segregasie of rasseskeiding. Abramjee het 'n klag by die Universiteit van Pretoria sowel as by die Kommissie vir die Bevordering en Beskerming van die Regte van Kulturele, Godsdienstige en Taalgemeenskappe ingedien.

Volgens Candice Jooste, 'n woordvoerder vir die Universiteit van Pretoria, veroordeel die Universiteit die koshuis "ten sterkste" en distansieer die instelling hom daarvan. Rikus Delport—ook 'n woordvoerder vir die Universiteit—het op 27 Maart 2017 aangekondig dat die Universiteit die koshuis van alle amptelike universiteitsgeleenthede verban het. Delport het ook aangevoer dat die koshuis "diskriminerende toelatingsvereistes" handhaaf.



</doc>
<doc id="120823" url="https://af.wikipedia.org/wiki?curid=120823" title="Kalki">
Kalki

Kalki (Devanagari: ; letterlik "vernietiger van vullis") is die 10de avatar van die Hindoegod Vishnu in die huidige "mahayuga" (eon). Daar is voorspel hy sal aan die einde van die huidige "yuga" (epog), die Kali (Vierde) Yuga, verskyn. Volgens die Purana-geskrifte sal hy op ’n wit perd ry en sy ontblote swaard sal helder gloei. Hy is die aankondiger van die eindtyd in Hindoe-eskatologie, waarna hy weer ’n Satya (Eerste) Yuga sal inlei.

Die naam is moontlik afgelei van die Sanskrit woord "kalā" (कला), wat enige praktiese of beeldende kuns beteken. Dit kan ook ’n metafoor vir "ewigheid" of "tyd" wees, aangesien "kalā" ook ’n "deel" van enigiets kan beteken. Verder beteken die Sanskrit woord "kalka" (Devanagari: कल्क) "vullis", en daarom kan Kalki ook "vernietiger van vullis" beteken.

Een van die eerste kere dat Kalki genoem word, is in die "Vishnupurana", ná 550 n.C.

Volgens die "Kalkipurana" sal Padma sy metgesel wees. Dié geliefde van Kalki wat ’n inkarnasie van Lakshmi is, woon op die Eiland van die Leeu (द्वीप "dwīpa", Eiland, + सिंह Simha, Leeu, + ले lē, van; 1:3:9). 

Moderne geleerdes het al probeer om die onlangse geskiedenis met Kalki te verbind. As ’n mens in ag neem die Kali Yuga sal 432 000 jaar duur en dit het in 3102 v.C. begin, beweer mense soos die ghoeroe Sri Yukteswar Giri daar is kleiner siklusse binne die groter een van 432 000 jaar.

Daar word geglo die oorsprong van Kalki sal in Indië wees, aan die oewer van die Gangesrivier.
Kalki se verjaardag moet op die 12de dag van die groeiende maan wees. Dit beteken net 12 dae in ’n gegewe jaar. Verder moet dit in die maand Chaitra (Maart/April) wees – dit beteken een dag per jaar.

Indiese astroloë het die Puranas deeglik ontleed om die tyd van Kalki se geboorte te voorspel. Die tekens in die "Kalkipurana" is soos volg:
Die Puranas gee die datum aan as 21 tydperke van twee weke ná die geboorte van Krishna in Augustus. Dit sal beteken hy sal neerdaal op Vaishakha (April/Mei). In dié tyd sal Kalki se pa oorstelp wees oor die inkarnasie van die hoofgod, wat hy as sy seun beskou. Dit plaas Kalki onder die sonteken Ram of Bul.

Ondanks al die voorspelde datums het astroloë nog nie op ’n datum ooreengekom nie.

Die "Bhavishyapurana" voorspel:




</doc>
<doc id="120824" url="https://af.wikipedia.org/wiki?curid=120824" title="Attie van der Walt">
Attie van der Walt

Dr. Johannes Jacobus Adriaan (Attie) van der Walt (Steynsburg, Suid-Afrika, 29 Januarie 1925 – onbekend) was ’n musikoloog.

Van der Walt was die jongste seun van Stephanus Christiaan van der Walt, violis en orrelis (bes moontlik van die Gereformeerde kerk Steynsburg), en het grootgeword in ’n musikale gesin waar kamermusiek gereeld beoefen is. Ná wisselvallige musiekstudie tydens sy skooljare, het hy onderwysopleiding aan die Normaalkollege op sy geboortedorp ontvang. Daarna is hy aangestel as onderwyser in Pietermaritzburg en toe op De Aar (1944). 

In 1945 het hy as student vir die B.Sc.- graad aan die destydse PUK vir CHO ingeskryf en terselfdertyd ook kursusse in musiekgeskiedenis en in klavier gevolg. Nadat hy die B.Sc. in 1947 behaal het, het hy in Springs en later Germiston gaan skoolhou, maar in Oktober 1948 het hy 'n betrekking as programopsteller by die SAUK in Johannesburg aanvaar en die jaar daarop is hy as lektor in musiek aan die PUK aangestel. Die PUK het teen 1946 ’n volle graadkursus vir B.A. en ’n eenjarige kursus in musiekgeskiedenis en waardering, wat die senaat in 1943 ingestel het. In 1948 is, op die rektor, prof. Ferdinand Postma se versoek, met die vierjarige B.Mus.-graad begin. Dit was hierna (in 1949) dat Attie van der Walt as lektor sy plek aan die PUK ingeneem het. Oor dié aanstelling sou dr. Jacques P. Malan op 14 April 2000 in ’n geleentheidsrede om die vyftigste bestaansjaar van die Konservatorium te herdenk sê: "Laat my toe om net aan te stip dat die Universiteit - in musikale sowel as in lewensbeskoulike opsigte - nie 'n beter keuse kon gedoen het nie, 'n feit wat hulle later ook erken het deur hom as professor en hoof van die Konservatorium te benoem."

In 1950 het hy die B.Mus.-graad as eksterne student van die Universiteit van Suid-Afrika en in 1952 die U.O.L.M. (Viool) ná tweejarige studie verwerf. Twee jaar later het hy vroeëre musiekwetenskaplike studie onder dr A.J.C. Koole aan die UOVS opgevolg en aan die PU vir CHO met 'n verhandeling oor "Die melodieë van die Afrikaanse Psalmboek" van 1937 as M.Mus. gepromoveer. Met behulp van stipendia van die Deutscher Akademischer Austauschdienst en die Von Humboldt-Stiftung het hy einde 1954 vertrek na Keulen in Duitsland, waar hy onder leiding van K.G. Fellerer studeer en in Februarie 1956, kort ná sy 31ste verjaardag, die D.Phil. met 'n proefskrif oor "Die Kanongestaltung im Werke Palestrinas" cum laude behaal het. 

Ná sy terugkeer in Potchefstroom is hy tot senior lektor bevorder. Hy was medeverantwoordelik vir die stigting van die Instituut vir Suid-Afrikaanse Musiek, as 'n uitloper van die departement, en is in 1960 tot direkteur daarvan benoem. In 1964 is hy bevorder tot professor in die musiekwetenskap en, ná die dood van M.C. Roode in 1967, is hy aangestel as hoof van die departement en die Konservatorium. Onder sy leiding is Musiek aan die PU vir CHO as 'n akademiese dissipline gekonsolideer. Tot omstreeks 1982 het vyf studente onder leiding prof. Van der Walt ’n doktorsgraad in musiekwetenskap verwerf. In 1971 was hy vir verdere navorsing aan die Universiteit in Keulen en in 1982 vir 'n derde keer, om die navorsing af te rond.

Nadat hy in 1985 ná 18 jaar in die pos afgetree het as direkteur van die Konservatorium, is hy deur prof. Henk Temmingh vervang, wat die pos beklee het tot 1992.



</doc>
<doc id="120829" url="https://af.wikipedia.org/wiki?curid=120829" title="Dennis Brutus">
Dennis Brutus

Dennis Brutus (1924–2009) was 'n Suid-Afrikaanse digter en aktivis. Hy was ’n leidende figuur in die internasionale sportboikot teen Suid-Afrika in die tyd van apartheid. Sy digbundels sluit in "Sirens Knuckles and Boots", "Stubborn Hope" en "Still the Sirens". Hy het ook die pseudoniem John Bruin gebruik.

Dennis Brutus is op 24 November 1924 in Salisbury (tans Harare) in Zimbabwe gebore. Sy ouers was Suid-Afrikaners en hy het in Port Elizabeth opgegroei. Hy studeer Engels en pedagogiek aan die Universiteit van die Witwatersrand en was van 1947 tot 1961 onderwyser in Afrikaans en Engels in Port Elizabeth en vervolgens lektor aan die Universiteit van Fort Hare.

Omdat hy hom teen apartheid verset het en die voorsitter van die organisasie was wat gemengde Suid-Afrikaanse deelname aan die Olimpiese Spele gepropageer het, is hy verbied om klas te gee en te publiseer. In 1963 moes hy die land uit vlug. Hy is egter in Mosambiek in hegtenis geneem en aan Suid-Afrika uitgelewer, waar hy tot 18 maande dwangarbeid op Robbeneiland gevonnis is.

In 1966 kon hy na die Verenigde Koninkryk emigreer en later na die Verenigde State van Amerika. Brutus het die grootste deel van sy volwasse lewe as 'n dosent in die VSA gewerk, waar hy as emeritusprofessor van die Universiteit van Pittsburgh uitgetree het.

Brutus is op 26 Desember 2009 in Kaapstad oorlede. Hy was 85 jaar oud.




</doc>
<doc id="120830" url="https://af.wikipedia.org/wiki?curid=120830" title="Marcus Junius Brutus">
Marcus Junius Brutus

Marcus Junius Brutus (85—42 v.C.) was ’n Romeinse senator. Hy was die baasbrein agter die plan om Julius Caesar op 15 Maart 44 v.C te vermoor. Hy het vantevore by die slag van Pharsalus saam met Pompeius teen Caesar geveg, al het Pompeius Brutus se pa in twyfelagtige omstandighede doodgemaak. Ná die moord op Caesar lei hy die legioene van "bevryders" of "republikeine" teen die legioene van Octavianus en Marcus Antonius by die slag van Philippi. Dit loop egter op 'n nederlaag uit, waarna hy selfmoord pleeg.

Die welbekende frase ""Et tu, Brute?"" ("En jy, Brutus?") kom in Shakespeare se Julius Caesar-toneelstuk voor. Dit is die laaste woorde van Caesar voordat hy vermoor is. Die rede vir die uitspraak was dat Caesar hom as 'n vriend beskou het.


</doc>
<doc id="120837" url="https://af.wikipedia.org/wiki?curid=120837" title="Britse algemene verkiesing van 2017">
Britse algemene verkiesing van 2017

Die Britse algemene verkiesing van 2017 was 'n algemene verkiesing wat op 8 Junie 2017 in die Verenigde Koninkryk plaasgevind het. Dit was die eerste verkiesing sedert die Brexit-referendum in 2016.

Ander partye wat setels verower het:

Wallis

Plaid Cymru 4

Noord-Ierland

Sinn Féin 7, Onafhanklikes 1 (Lady Sylvia Hermon in North Down as onafhanklike Unioniste-LP)


</doc>
<doc id="120844" url="https://af.wikipedia.org/wiki?curid=120844" title="Vitruvius">
Vitruvius

Vitruvius (met volle naam Marcus Vitruvius Pollio, omstreeks 90 tot omstreeks 20 v.C.) was 'n Romeinse argitek, siviele en militêre ingenieur en argitektuurteoretikus in die 1ste eeu v.C. wat bekendheid verwerf het met sy afhandeling "De architectura" ("Oor argitektuur") wat uit tien boekdele bestaan en aan keiser Augustus opgedra is.

In "De architectura", die enigste omvattende werk oor Romeinse boukuns wat uit die antieke tydperk oorgelewer is, gee Vitruvius nie net 'n historiese oorsig oor antieke Griekse en Romeinse argitektuur en ingenieurswese nie, maar deel ook sy persoonlike ervarings op dié gebiede met die leser en gee advies daaroor vir hom.


</doc>
<doc id="120846" url="https://af.wikipedia.org/wiki?curid=120846" title="Eastbourne">
Eastbourne

Eastbourne is 'n groot kusdorp in die Engelse graafskap Oos-Sussex en is sowat 31 km oos van Brighton geleë. Die dorp het ongeveer 101 duisend inwoners en is 'n gewilde vakansiebestemming.



</doc>
<doc id="120848" url="https://af.wikipedia.org/wiki?curid=120848" title="Meir Kessler">
Meir Kessler

Meir Kessler, Hebreeus: מאיר קסלר, (gebore op 17 Februarie 1961 in Bnei Brak) is 'n Israelse Ortodoks-Judaïstiese rabbi.


</doc>
<doc id="120849" url="https://af.wikipedia.org/wiki?curid=120849" title="Buffalo Bill">
Buffalo Bill

Buffalo Bill (1846–1917) was 'n kleurvolle figuur uit die Amerikaanse Wilde Weste. Hy was ’n verkenner vir die Amerikaanse Weermag en ’n bisonjagter. Nadat hy die weermag verlaat het, het hy die “"Wild West Show"” begin waarin hy (saam met mense soos Annie Oakley en Sitting Bull) sy slag met skiet en perdry gewys het. Die doel was om mense ’n kykie in die lewens van mense in die weste van Amerika te gee. Buffalo Bill se regte naam was William Frederick Cody.

William Frederick Cody is op 26 Februarie 1846 in die Iowa-gebied (nou die Amerikaanse staat van Iowa) in Le Claire gebore. Hy het vir 'n paar jaar in sy vader se tuisdorp in Kanada gewoon voordat sy familie na die Kansas-gebied getrek het.

Hy begin op die ouderdom van elf (ná sy pa se dood) te werk. Op 14 word hy 'n ruiter vir die Pony Express. Gedurende die Amerikaanse Burgeroorlog het hy van 1863 tot die einde van die oorlog in 1865 gedien. Later het hy as 'n burgerlike verkenner vir die Amerikaanse leër tydens die Indiane-oorlog gedien, waarvoor hy 'n eremedalje in 1872 ontvang het.
Buffalo Bill het later bekend geword vir sy Wilde Weste-vertonings met cowboy-temas wat hy georganiseer het. Die eerste vertoning is op 1 Mei 1883 aangebied en hy het selfs daarmee na Brittanje en Europa getoer.

Cody is op 10 Januarie 1917 aan nierversaking oorlede. Hy was omring deur familie en vriende by sy suster se huis in Denver. Die dag voor sy dood is hy deur vader Christopher Walsh in die Katolieke Kerk gedoop. Hy is begrawe op die bergrand van die Rocky Mountains naby Golden, Colorado. Die plek word "Lookout Mountain" genoem en dit is vandag 'n park met 'n museum.



</doc>
<doc id="120852" url="https://af.wikipedia.org/wiki?curid=120852" title="Joachim Oppenheim">
Joachim Oppenheim

Joachim (Ḥayyim) Oppenheim (Hebreeus: חיים אופנהיים; ‎Morawië, – Berlyn, ) was 'n skrywer en die rabbi van Toruń.


</doc>
<doc id="120858" url="https://af.wikipedia.org/wiki?curid=120858" title="Wilhelm Hankel">
Wilhelm Hankel

Wilhelm Hankel (* 10 Januarie 1929 in Langfuhr naby Danzig; † 15 Januarie 2014 in Keulen) was 'n Duitse ekonoom en bankbestuurder. Tussen 1959 en 1967 het hy die pos van hoofekonoom van die "Kreditanstalt für Wiederaufbau (KfW)", 'n ontwikkelingsbank in staatsbesit, en tussen 1972 en 1974 dié van voorsitter van die "Hessische Landesbank" (Hessiese Deelstaatbank) beklee. Hy was professor honorêr aan die Johann Wolfgang Goethe-universiteit in Frankfurt am Main en was daarnaas gasprofessor aan verskeie Amerikaanse universiteite.

As ekonoom het Hankel geld- een kredietskepping as een van die swakpunte van die kapitalistiese finansiële stelsel uitgewys. Hy het krities gestaan teenoor 'n gemeenskaplike Europese geleenheid en was 'n voorstaander vir die daarstelling van parallele geldeenhede in lidstate van die Eurosone wat deur swak ekonomieë en gepaardgaande finansiële krisisse geknel word. As skrywer van talle publikasies het Hankel in onder meer na die gebrek aan "ekonomiese argeologie", dit wil sê navorsing oor die ekonomiese geskiedenis en struktuur van die Romeinse Ryk, verwys. In sy "Weltwirtschaft des alten Rom" (oorspronklik gepubliseer in 1978) trek hy parallele tussen die Romeinse Ryk en die Europese Unie. 

Koerantartikels deur Professor Dr. Wilhelm Hankel


</doc>
<doc id="120859" url="https://af.wikipedia.org/wiki?curid=120859" title="Dekonstruktivisme">
Dekonstruktivisme

Dekonstruktivisme is 'n stroming binne die postmoderne argitektuur wat sy verskyning in die 1980's gemaak het. Sy naam is ontleen aan "dekonstruksie", die Franse filosoof Jacques Derrida se semiotiese ontleedmetode en kritiese benadering van die verhouding tussen teks en betekenis.

Hoofkenmerke van dekonstruktivistiese boukuns, wat analogiese verbande met vroeë 20ste eeuse Russiese konstruktivisme toon, is die opsetlike fragmentering van die bouvorm, die gebrek aan harmonie, kontinuïteit of simmetrie en die vrye omgang met argitektoniese elemente en strukture. Tradisionele geordende strukture ten opsigte van fasades en ruimtes word, net soos die vaste orde van "bo" en "onder", verwerp ten gunste van nuwe outonome vorme vir alle elemente van 'n gebou wat eerder aan industriële ontwerp- en beeldhoukuns ontleen is. Die volmaakte dekonstruktivistiese gebou kan dus 'n konglomeraat van heterogene vorme wees en by die eerste blik instabiliteit suggereer asof dit op die drumpel van ineenstorting sou wees.

Argitekte en ateljees, wie se werk dikwels met dekonstruktivisme verbind word (al sal sommige van hulle dié kategorisering van hul ontwerpe verwerp), sluit Peter Eisenman, Frank Gehry, Zaha Hadid, Rem Koolhaas, Daniel Libeskind, Bernard Tschumi en Coop Himmelb(l)au in. Hulle was met hul ontwerpe almal verteenwoordig in die uitstalling "Deconstructivist Architecture" wat in 1988 deur die New Yorkse "Museum of Modern Art (MoMA)" gehou en deur Philip Johnson en Mark Wigley saamgestel is. Die uitstalling sou die naamgewer vir die nuwe stylrigting word.


</doc>
<doc id="120860" url="https://af.wikipedia.org/wiki?curid=120860" title="Sleurverminderingstelsel">
Sleurverminderingstelsel

Die sleurverminderingstelsel, algemeen bekend as "drag reduction system" (DRS), is 'n motorsporttegnologie gerig op die vermindering van die afwaartse druk op 'n renmotor om verbysteek te bevorder in Formule Een. DRS is ingestel tydens die 2011 Formule Een-seisoen, en is 'n beweegbare stuk van die agtervlerk wat oop- en toegemaak kan word op die bestuurder se bevel.

Deur die oopmaak van die agtervlerk verminder die afwaartse krag wat die agtervlerk genereer, die resultaat is 'n hoër topsnelheid van die renmotor. Dié hoër topsnelheid bevorder verbysteek in Formule 1, iets wat bydra tot die skouspel van die sport.

Vir die gebruik van die sisteem moet daar aan 'n paar voorwaardes voldoen word. Só moet die agterste motor in die wedren binne slegs 'n sekonde van sy voorganger wees wanneer albei oor die meetpunt gaan. DRS kan ook slegs gebruik word op voorafbepaalde dele van die baan, soos deur die FIA bepaal. Dit mag ook eers ná die eerste twee openingsrondtes gebruik word. 

Die agtervlerk van 'n renmotor bestaan uit twee onderdele; die vlerk en 'n flap wat bo dit sit. DRS maak dit moontlik om dié flap 50 mm omhoog te draai. Die oopmaak van die vlerk sorg vir 'n verandering in die lugstroom. Die lugstroom wat eers deur die vlerk weggestoot moes word, gaan nou direk deur die vlerk. Dié verandering van die lugstroom het 'n laer lugweerstand tot gevolg, wat op sigself weer sorg vir 'n hoër topsnelheid en verbeterde versnelling.

Na verwagting sou die sleurverminderingstelsel ongeveer 10 tot 12 km/h meer in snelheid oplewer. Dit is wel verskillend vir elke baan, en in 'n mindere mate ook verskillend per renmotor. So is DRS minder effektief by renbane met min lang reguitstukke, en dikwels ook by bane waar nie baie afwaartse krag gebruik word nie (byvoorbeeld by Monza).


</doc>
<doc id="120862" url="https://af.wikipedia.org/wiki?curid=120862" title="Omtrek, oppervlak en volume">
Omtrek, oppervlak en volume

Omtrek: Die afstand rondom/om die buiterande van ’n vorm.

Oppervlakte: Die ruimte wat ’n vorm dek.

Volume: Die hoeveelheid spasie wat ’n voorwerp inneem. Dit word ook kapasiteit of inhoud genoem.

Buite oppervlakte: Die totale oppervlakte van al die vlakke van ’n voorwerp.

"Omtrek: Tel al die sye se lengtes bymekaar"

"Oppervlakte: Lengte X Breedte"

"Volume: Lengte X Breedte X Hoogte"

Omtrek = 3 cm + 3 cm + 1.5cm + 3.5cm + 3 cm + 1 cm + 2 cm = 17cm

Vorm A kan of getel word, byvoorbeeld:  Vorm A bestaan uit 6 vierkante, dus kan ons sê dat vorm A uit 6 vierkante eenhede bestaan.

Wanneer ons vorm A met die formule uitwerk, vermenigvuldig ons die Lengte met die Breedte, dus 3 cm X 2 cm = 6 cm² ("LW: Die klein ² beteken ‘vierkante’ sentimeter)."

Vorm B bestaan uit 4 X 1 cm by 1 cm blokke, dus is die oppervlakte 4 vierkante eenhede, of

L X B

Vorm C = 10 vierkantige blokke, dus is die oppervlakte 10 vierkante eenhede, of

L X B

Vorm D = 12 vierkante eenhede, of

L X B

Die bogenoemde vorm se volume kan uitgewerk word deur die blokke te tel, byvoorbeeld:  Die voorste ry het nege blokke, agter ry een is twee identiese rye. Dit beteken ry een het nege blokke, ry twee het nege blokke en ry drie het nege blokke, dus is die volume van die bogenoemde vorm 27 vierkante eenhede.

Wanneer ons bogenoemde vorm met die formule uitwerk, vermenigvuldig ons die Lengte, Breedte en Hoogte met mekaar, dus 3 cm X 3 cm X 3 cm = 27 cm³ ("LW: Die klein ³ beteken ‘kubieke sentimeter)."

</doc>
<doc id="120863" url="https://af.wikipedia.org/wiki?curid=120863" title="Koeffisiënt en magswortel">
Koeffisiënt en magswortel

Koeffisiënte en magswortels is wiskundige konsepte.

Die rasionele wortelstelling (of rasionele zero-stelling) sê dat as die koëffisiënte van 'n polinoom heelgetalle is, dan kan mens al die moontlike rasionale wortels vind deur elke faktor van die voorste koëffisiënt met elke faktor van die konstante term te verdeel.

'n Koeffisiënt is 'n getal wat met 'n veranderlike in 'n algebraïese uitdrukking vermenigvuldig word.

In die algebraïese uitdrukking:

"8x + 18x + 5y " is 8 die koeffisiënt van x, 18 is die koeffisiënt van  x en 5 is die koeffisiënt van y.

12a beteken 12 keer a of twaalf vermenigvuldig met a. "a" is die veranderlike en 12 is dus die koeffisiënt.

'n Veranderlike met geen getal,  het 'n koeffisiënt van 1. Byvoorbeeld y beteken eintlik 1y.

Partykeer staan 'n letter in vir 'n syfer.

Byvoorbeeld: In ax + bx + c.

 "x" is die veranderlike en "a" en "b" die koeffisiënt.

As 'n getal byvoorbeeld 5 met homself vermenigvuldig word, dui die mag van die getal aan hoeveel keer 5 op hierdie manier vermenigvuldig moet word. Die mag word as 'n klein getalletjie (eksponent) regs bokant die getal wat met homself vermenigvuldig moet word, geskryf. Dit word as '5 tot die mag...' gelees.

Vir die mag 2 is daar 'n spesiale naam: 'n Getal wat tot die mag 2 vermenigvuldig word, word 'gekwadreer'.


Dit beteken 7 word twee keer met homself vermenigvuldig, wat as '7 tot die mag 2' of '7 kwadraat' gelees word.


Dit beteken 15 word drie keer met homself vermenigvuldig, wat as '15 tot die mag 3' gelees word.


Dit beteken 4 word vier keer met homself vermenigvuldig, wat as '4 tot die mag 4' gelees word.

'n Getal in eksponensiaalvorm bestaan uit 2 dele:

Die teenoorgestelde van 'n eksponent of mag is 'n wortel:


</doc>
<doc id="120864" url="https://af.wikipedia.org/wiki?curid=120864" title="Alan Shepard">
Alan Shepard

Alan Bartlett Shepard Jr. (18 November 1923 – 21 Julie 1998) was 'n Amerikaanse ruimtevaarder, vloot- en toetsvlieënier en sakeman. Hy het afgetree as 'n adjunkadmiraal. Hy het aan die "United States Naval Academy" te Annapolis gegradueer en in die Tweede Wêreldoorlog diens gedoen. Hy het 'n vlootvlieënier geword in 1946 en toetsvlieënier in 1950.

Hy was een van die Mercury Sewe, sewe ruimtemanne wat aanvanklik aangewys is deur NASA in 1959 vir die Mercury-program. Op 5 Mei 1961 voltooi hy die eerste bemande Mercury-ruimtevlug, MR-3, in 'n ruimtetuig wat hy "Freedom 7" genoem het. Sodoende word hy die tweede persoon ná Joeri Gagarin en die eerste Amerikaner in die ruimte. Hy was ook later die bevelvoerder van Apollo 14, en word slegs die vyfde mens om op die maan te loop in Februarie 1971.




</doc>
<doc id="120865" url="https://af.wikipedia.org/wiki?curid=120865" title="Indiese kontrakarbeidstelsel">
Indiese kontrakarbeidstelsel

Die Indiese kontrakarbeidstelsel ("Indian indenture system") was 'n langdurige stelsel van kontrakarbeid, 'n vorm van skuldslawerny, waardeur 3.5 miljoen Indiërs na die verskillende kolonies van Europese moondhede vervoer is om arbeid te verskaf vir hoofsaaklik suikerplantasies. Dit het begin met die afskaffing van slawerny in 1833 en geduur tot 1920. Dit het gelei tot die ontstaan van 'n groot Indiese diaspora, wat vanaf die Indiese Oseaan (Suid-Afrika, Kenia, Tanzanië, Mosambiek, Malawi, Zambië, Zanzibar, Uganda, Malawi, Lesotho, die Seychelle, Reunion en Mauritius) versprei het tot die Stille Oseaan (Fidji) tot die Atlantiese Oseaan (die Karibiese Eilande, Trinidad en Tobago, Guyana, Suriname, St Kitts en Nevis, St Lucia, Belize, Guadeloupe, Martinique, Grenada, Saint Vincent en die Grenadines en Jamaika) en bygedra het tot die groei van die bevolking van Indo-Karibië, Indo-Fidji en Indo-Afrika.

Die Britte wou Indiërs hê om in Natal as arbeiders te werk. Maar die Indiërs het geweier en gevolglik het die Britte die kontrakarbeidstelsel begin. Op 18 Januarie 1826 het die regering van die Franse eiland in die Indiese Oseaan, Reunion, voorwaardes neergelê vir die bring van Indiese arbeiders na die kolonie. Van elke man is vereis dat hy voor 'n landdros verskyn en verklaar dat hy vrywillig gaan. Die kontrak was vir vyf jaar met 'n betaling van 12c (VSA) per maand en rantsoene. Die arbeiders is van Pondicherry en Karaikal vervoer. Die eerste poging in 1829 om Indiese arbeid na Mauritius in te voer, was 'n mislukking, maar teen 1834, met die afskaffing van slawerny in die meeste kolonies van die Britse Ryk, het die vervoer van Indiese arbeiders na die eiland toegeneem. Teen 1838 is 25,000 Indiese arbeiders al na Mauritius geneem.

Die koloniale Brits-Indiese regering se regulasies van 1837 het spesifieke voorwaardes bepaal vir die versending van Indiese arbeid van Kalkutta af. Van die toekomstige emigrant en sy emigrasie-agent is vereis om te verskyn voor 'n beampte wat deur die koloniale Britse regering van Indië aangewys is met 'n geskrewe afskrif van die voorwaardes van die kontrak. Die duur van die kontrak sou vyf jaar wees, hernubaar vir 'n verdere termyn van vyf jaar. Die emigrant moes teen die einde van sy dienstyd na die hawe van waar hy vertrek het teruggebring word. Elke emigrantevaartuig moes voldoen aan sekere standaarde wat ruimte, dieet, ens. betref, met 'n mediese beampte aan boord. In 1837 is die skema na Madras uitgebrei.

Toe die nuwe stelsel van die emigrasie van arbeid rugbaar word, het 'n veldtog soortgelyk aan die anti-slawernyveldtog in Brittanje en Indië ontstaan. Op 1 Augustus 1838 is 'n komitee aangewys om ondersoek in te stel na die uitvoer van Indiese arbeid. Die komitee het verslae aangehoor van die misbruik van die nuwe stelsel. Op 29 Mei 1839 is oorsese handearbeid verbied en enigiemand wat sodanige emigrasie teweeg bring kon 'n boete van 200 roepee's en drie maande tronkstraf opgelê word.  

Die plantasie-eienaars in Mauritius en die Karibiese Eilande het hard gewerk om die verbod om te keer, terwyl die anti-slawernykomitee net so hard gewerk het om die verbod te handhaaf. Die regering van die Oos-Indiese kolonie het uiteindelik onder hewige druk van die plantasie-eienaars en hul ondersteuners ingegee: Op 2 Desember 1842 het die Indiese regering emigrasie van Kalkutta, Bombaai en Madras na Mauritius toegelaat. Emigrasiebeamptes is by elke hawe van vertrek aangestel. 'n Terugkeervaart moes ná vyf jaar verskaf word in enige stadium wanneer dit opgeëis word. Nadat die verbod opgehef is, het die eerste skip van Kalkutta na Mauritius op 23 Januarie 1843 vertrek. In 1843 het 30,218 manlike en 4,307 vroulike kontrakarbeiders in Mauritius aangekom. Die eerste skip van Madras af het op 21 April 1843 aangekom.

Die bestaande bepalings het nie daarin geslaag om 'n einde te maak aan die misbruik van die stelsel nie, insluitend werwing onder valse voorwendsels. Gevolglik is die regering van Bengale in 1843 gedwing om emigrasie tot Kalkutta te beperk, en arbeiders se vertrek is net toegelaat nadat die agent 'n onderneming onderteken het, wat daarna deur die Protektor onderteken is. Die verwoede tempo van die migrasie na Mauritius om aan sy arbeidtekorte te voldoen het tot in vroeg 1844 voortgeduur. Die immigrante van 1944, 9,709 mans en 1,840 vroue, was grootliks Dhangars en die vroue was vroue en dogters van die manlike arbeiders. Die repatriasie van die Indiërs wat hul arbeidkontrak afgehandel het, het 'n probleem gebly met 'n hoë sterftesyfer en ondersoeke het onthul dat die bepalings vir die terugvaarte nie nagekom word nie. Aangesien daar nie genoeg rekrute van Kalkutta was om aan die vraag van Mauritius se plantasie-eienaars te voldoen nie, is toestemming in 1847 verleen dat emigrasie van Madras ook weer kan plaasvind en die eerste skip van Madras na Mauritius het in 1850 vertrek.

Die plantasie-eienaars het aanhoudend druk toegepas vir langer kontrakte. In 'n poging om arbeiders te oortuig om aan te bly, het die regering van Mauritius in 1847 'n toelaag van 2 pond aan elke arbeider aangebied wat besluit het om in Mauritius te bly en sy aanspraak op 'n gratis terugvaart op te gee. Die regering van Mauritius wou ook die terugvaarte beëindig en op 3 Augustus 1952 het die Indiese regering uiteindelik ingestem om die bepalings te verander dat as 'n terugvaart nie binne ses maande nadat 'n arbeider daarvoor in aanmerking kom, opgeëis word nie, verbeur hy dit, met die uitsondering van siekes en armes. 'n Verdere bepaling van 1852 het bepaal dat arbeiders na vyf jaar kan terugkeer, maar moet dan $35 tot die terugvaart bydra. Hulle kwalifiseer vir 'n gratis terugvaart na tien jaar. Dit het 'n negatiewe uitwerking op werwing gehad want min wou vir tien jaar aansluit en die bedrag van $35 het hulle afgeskrik, gevolglik is die bepaling in 1858 geskrap. 

Daar is ook gedink as die arbeiders 'n gesinslewe in die kolonies het, hulle gretiger sal wees om aan te bly. Die verhouding van vroue was aanvanklik klein en die eerste poging om die wanverhouding reg te stel was toe die Sekretaris van die Kolonies op 18 Maart 1856 'n opdrag aan die goewerneur van Demerara gestuur het wat bepaal het dat in die 1856-57-seisoen vroue 25% van die totaal moet uitmaak. Dit was moeiliker om vroue van Noord-Indië as die van Suid-Indië sover te kry om oorsee te gaan, nogtans is op 30 Julie 1868 opdrag gegee dat die verhouding van 40 vroue teenoor 100 mans nagekom moet word. Dit het die res van die kontrakarbeidtydperk gegeld.

Trinidad het anders te werk gegaan waar die regering die arbeiders 'n aandeel in die kolonie gegee het deur aan hulle oorredingsmiddels te gee om aan te bly nadat hul kontrakte verstryk het. Van 1851 is 10 pond betaal aan almal wat hul gratis terugvaart opgegee het. Dit is later vervang met 'n toekenning van grond en in 1873 is verdere aansporings verskaf in die vorm van grond plus 5 pond kontant. Trinidad het in 1870 'n wet aanvaar dat nuwe immigrante nie aan plantasies toegewys mag word waar die sterftesyfer meer as 7% was nie.

Nadat wette in werking getree het wat aanvaarbaar was vir die regering van Indië, is die vervoer van arbeiders na die kleiner Britse Karibiese eilande hervat: Grenada in 1856, St Lucia in 1858 en St Kitts en St Vincent in 1860. Emigrasie na Natal is op 7 Augustus 1860 goedgekeur en die eerste skip van Madras af het op 16 November 1860 in Durban aangekom, wat die grondslag gevorm het vir die Suid-Afrikaanse Indiese gemeenskap. Die rekrute is met driejaarkontrakte in diens geneem. In 1862 het die Britse regering ingestem dat arbeiders ook na Deense kolonies mag gaan. Daar was 'n hoë sterfsyfer op die een skip wat na St Croix gevaar het en na ongunstige verslae van die Britse konsul oor hoe die arbeiders behandel is, is verdere emigrasie gestaak. Die oorlewendes het in 1868 na Indië teruggekeer en sowat 80 Indiërs het agtergebly.

Tussen 1842 en 1870 het altesame 525,482 Indiërs na die Britse en Franse kolonies geïmmigreer. Hiervan het 351,401 na Mauritius, 76,691 na Demerara, 42,519 na Trinidad, 15,169 na Jamaika, 6,448 na Natal, 15,005 na Reunion en 16,341 na die ander Franse kolonies gegaan. Dié syfers sluit nie die 30,000 in wat vroeër na Mauritius gegaan het nie, of die arbeiders wat na Ceylon of Maleia gegaan het of die onwettige werwing in die Franse kolonies nie.

Die volgende is die kontrakarbeider-ooreenkoms van 1912:

1. Dienstydperk: Vyf jaar na die datum van aankoms in die kolonie.

2. Aard van werk: Werk wat verband hou met die bewerking van die grond of die werk met die produk van enige plantasie.

3. Aantal dae waarop die emigrant per week moet werk: Elke dag, behalwe Sondae en openbare vakansiedae.

4. Aantal ure per dag waarop hy moet werk sonder ekstra vergoeding: Nege ure vir elk van vyf opeenvolgende dae in elke week wat op Maandae begin, en vyf ure op die Saterdag van elke week.

5. Maandelikse of daaglikse lone: As hulle voltyds in diens geneem is, sal elke volwasse manlike emigrant ouer as 15 nie minder nie as 1 sjieling ontvang, en elke volwasse vroulike emigrant nie minder nie as 9 pennies, vir elke werksdag van nege ure; kinders jonger as daardie ouderdom sal lone ontvang ooreenkomstig die werk wat gedoen is.

6. As hulle in diens geneem word vir opdragwerk sal elke manlike emigrant ouer as 15 nie minder nie as 1 sjieling betaal word, en elke volwasse vroulike emigrant ouer as 15 nie minder nie as 9 pennies vir elke taak wat verrig word.

7. Die wet bepaal dat 'n man se opdragwerk soveel is as wat 'n gewone gesonde volwasse manlike emigrant in ses ure se konstante werk kan doen, en 'n vrou se opdragwerk sal driekwart van 'n man s'n wees. 'n Werkgewer is nie verplig om meer as een opdragwerk per dag uit te deel nie, en net so is 'n emigrant nie verplig om meer as een taak per dag te doen nie, maar volgens 'n onderlinge ooreenkoms kan sulke werk uitgedeel, gedoen en voor betaal word.

8. Lone word weekliks op die Saterdag van elke week betaal.

9. Bepalings oor die terugvaart: Emigrante kan op hul eie koste na Indië terugkeer nadat hulle vyf jaar se industriële verblyf in die kolonie afgehandel het.

10. Na tien jaar se ononderbroke verblyf sal elke emigrant wat ouer as 12 was met sy aankoms in die kolonie en wat in daardie tydperk industriële verblyf van vyf jaar afgehandel het, geregtig wees op 'n gratis terugvaart as hy dit binne twee jaar na sy tien jaar van ononderbroke verblyf opeis. As 'n emigrant jonger as 12 was, sal hy geregtig was op 'n gratis terugvaart as hy dit opeis voordat hy 24 is en aan die ander vereistes van verblyf voldoen. 'n Kind van 'n emigrant wat in die kolonie gebore is, sal geregtig wees op 'n gratis terugvaart totdat hy 12 is, en moet deur sy ouers of 'n voog vergesel word.

11. Ander voorwaardes: Emigrante sal rantsoene van hul werknemers ontvang vir die eerste ses maande nadat hulle by die plantasie aangekom het.

12. Elke kind tussen vyf en 12 sal 'n halwe rantsoen gratis ontvang, en elke kind jonger as vyf 'n gratis hoeveelheid melk vir die eerste jaar na hul aankoms.

13. Gepaste verblyf sal gratis aan emigrante deur hul werkgewer toegeken word. Wanneer 'n kontrakarbeider siek is, sal hy gratis mediese sorg kry.

14. 'n Emigrant wat 'n vrou het wat nog lewe, sal nie toegelaat word om met 'n ander vrou in die kolonie te trou nie. As hy met meer as een vrou in sy land van herkoms getroud is, mag hy hulle almal na die kolonie neem.



</doc>
<doc id="120868" url="https://af.wikipedia.org/wiki?curid=120868" title="Plaisance, Vienne">
Plaisance, Vienne

Plaisance is 'n dorp in die Franse département Vienne in Nieu-Akwitanië.

Die dorp is tussen Poitiers en Limoges geleë.

Die naam is afkomstig van die Italiaanse stad van Piacenza (Plaisance in Frans).


</doc>
<doc id="120869" url="https://af.wikipedia.org/wiki?curid=120869" title="Mense wat op die maan geloop het">
Mense wat op die maan geloop het

Twaalf persone het op die maan geloop. Vier van hulle leef nog (teen Mei 2018). Alle maanlandings het tussen Julie 1969 en Desember 1972 as deel van die Nasa se Apollo-program plaasgevind.

Tydens elkeen van die Apollo 17 uitstappies op die maan was Harrison Schmitt die tweede persoon uit en die eerste persoon terug in die maanmodule. Hy is dus die 12de en laaste unieke persoon wat op die maan geloop het. Eugene Cernan as die tweede persoon wat terug in die maanmodule geklim het was dus die laaste persoon wat fisies op die maan geloop het.

Alan Shepard is die oudste persoon wat op die maan geloop het: 47 jaar en 89 dae. Charles Duke is die jongste, 36 jaar en 201 dae. Duke het ook 'n foto van sy gesin op die maan agtergelaat.

Jim Lovell en Fred Haise moes op die maan geloop het tydens die Apollo 13 sending maar dit was gekanselleer weens 'n ernstige tegniese fout op pad na die maan toe. Haise was geskeduleer as bevelvoerder van Apollo 19 om op die maan te loop maar beide Apollo 18 en 19 is gekanselleer op 2 September 1970.

David Scott is die eerste persoon wat 'n voertuig op die maan bestuur het tydens die Apollo 15-missie.

James Irwin was die eerste van die twaalf persone wat oorlede is, op 8 Augustus 1991.


</doc>
<doc id="120873" url="https://af.wikipedia.org/wiki?curid=120873" title="John Rawls">
John Rawls

John Borden (Bordley) Rawls (Baltimore (Maryland), 21 Februarie 1921 – Lexington (Massachusetts), 24 November 2002) was 'n Amerikaanse filosoof wat veral bekendheid verwerf weens sy etiese en politieke filosofie. Hy was as politieke filosoof verbonde aan die Harvard Universiteit en word vanweë sy hoofwerk "A Theory of Justice" en aanverwante publikasies algemeen beskou as die invloedrykste politieke filosoof van die 20ste eeu. Ten syte daarvan dat Rawls nie as 'n regsfilosoof gereken word nie is sy invloed op die regswetenskap, hoewel indirek tog groot. Regsfilosowe, veral Ronald Dworkin, het sy idees uitgebou en vertaal na die reg. Daardeur verwerf John Rawls in die werke van die regsfilosofie 'n blywende plek.

John Rawls is gebore in Baltimore, Maryland, Verenigde State. Hy kom uit 'n gesin met vyf kinders (slegs seuns). Sy ouers was William Lee Rawls en Anna Abell Stump. Na skool gaan Rawls in 1939 aan Princeton Universiteit studeer waar sy belangstelling in die filosofie ontstaan. In 1943 sluit hy die eerste deel van sy studie af deur sy Baccalaureus artium graad te verwerf. Daardie jaar sluit hy aan by die leër; die Tweede Wêreldoorlog was op daardie tydstip in volle swang. Rawls dien in die infanterie in Nieu-Guinee, die Filippyne en Japan. In Japan was hy ooggetuie van die nasleep van die atoombom ontploffing in Hiroshima. Rawls word gevra om in die leër te bly as offisier, maar hy bedank en gaan terug na Princeton Universiteit om sy doktoraal in die filosofie te behaal. In 1949 trou Rawls met Margaret (Mardy) Fox, net soos hy 'n filosoof.

In 1950 promoveer Rawls aan Princeton, waarna hy doseer aan dieselfde universiteit. In 1952 vertrek hy na die universiteit van Oxford, waar hy kennismaak met die werk van die liberale politikoloog Isaiah Berlin en die regswetenskaplike H.L.A. Hart. Na 'n paar jaar keer hy terug na die Verenigde State, waar hy doseer aan die Cornell Universiteit en die Massachusetts Institute of Technology (MIT). By Cornell word hy in 1962 professor in die filosofie. In 1964 gaan hy na Harvard Universiteit waar hy bly werk as professor tot met sy afsterwe. In 1995 gaan Rawls se gesondheid agteruit en kry daardie jaar sy eerste beroerte. Hierdie beroerte en die daarop volgende beroertes tas sy vermoë aan om te werk. Ondanks sy slegte gesondheid skryf hy in die periode "The Law of Peoples", 'n boek oor internasionale verhoudinge en regsverdigheid. Einde 2002 sterf Rawls in Lexington.

Rawls word beskou as een van die belangrikste filosowe van die 20ste eeu. Sy grootste bydra lê op die vlak van die politieke filosofie. Kenmerkend in die werk van Rawls is die sentrale plek wat regverdigheid inneem. Dit geld nie alleen vir sy boek "A Theory of Justice" ('teorie van regverdigheid) nie maar in al sy idees klink die roep na of behoefte aan regverdigheid duidelik op. Byna vanselfsprekend gaan dit saam met 'n belangrike plek vir rede. Sonder rede is regverdigheid immers nooit ver te soek nie. Opvallend is dat Rawls in sy boeke en lesings selde of nooit 'n mening opdring. Hy wil sy lesers en toehoorders self aan die dink sit. Dit doen hy deur vrae te stel en alternatiewe te bied vir die manier waarop mense doodgewoon dink. 'So is dit nou maar eenmaal' of 'So doen ons dit al jare' is frases wat Rawls verwerp. Hy daag sy lesers uit om anders te dink as wat gebruiklik is.

'n Aantal terme wat mens in die werk van Rawls gereeld teenkom is:

As politiek filosoof stel Rawls aan homself die vraag oor hoe stabiliteit in die politiek bewerkstellig kan word. Hy ontwikkel 'n deontologiese kontraktualistiese teorie deur te bou op die denke van Kant. Rawls ondersoek op watter reëls besluit moet word om ons samelewing regverdig te kan noem. In die kontraktualisme van Rawls word die onpartydigheid gekonstrueer deur die fiksie van 'n oorspronklike posisie. Alle betrokkenes verberg hul spesifieke belange en omstandighede agter 'n sluier van onwetendheid. Die idee is dat elkeen sy deel moet doen, waarvolgens die wederkerigheidsnorm sentraal staan. Op hierdie manier definieer hy hoe 'n demokratiese samelewing onder gunstige haalbare omstandighede hierruit sou kon baat vind. Rawls noem hierdie grootliks ideale beskrywing van regverdigheid, as "realisties utopies". 'Realisties ' omdat dit afgestem is op dit waartoe mense in die beste geval in staat sal wees, gegewe hul natuurlike aard en onder normale omstandighede. 'Utopies' omdat dit uitgaan van morele en politieke ideale, beginsels en konsepte om 'n regverdige samelewing te skets met vrye en gelyke burgers. Rawls formuleer dit as volg: “Die idée van hierdie gemeenskap is realisties utopies daarin dat dit 'n haalbare sosiale wêreld voorstel wat politieke regte en geregtigheid kombineer vir alle liberale en ordentlike mense in ‘n 'Gemeenskap van Mense'.” Dit is 'n voorsetting van die idee van die sosiale kontrak van Jean-Jacques Rousseau.

Aan die einde van sy loopbaan het Rawls die basisbeginsels van regverdigheid as volg beskryf:

• Elke mens het 'n gelyke aanspraak op 'n volwaardig basispakket van regte en vryhede. Hierdie regte en vryhede is nie in teenstelling met die regte en vryhede van andere nie. Die politieke owerheid moet hierdie basisregte en vryhede waarborg.

• Sosiale en ekonomiese ongelykheid is slegs geregverdig as dit verbind word aan posisies wat beskikbaar is vir iedereen en/of as die minste bevoordeelde in die samelewing daardeur bevoordeel word.

Die eerste beginsel staan vir die bestryding van verskynsels soos slawerny, lyfeienskap en diktatuur. Regte en vryhede vir almal is veel minder vanselfsprekend as wat westerlinge geneig is om te dink. 

Die tweede beginsel sou kon saamegevat word as: gelyke kanse vir almal. Dit is interessant om te sien dat die “minste bevoordeelde” ofwel “sosiaal swakkere” 'n steeds grotere rol gaan speel in die werk van Rawls. In die begin van sy loopbaan was Rawls in 'n groot mate 'n aanhanger van die liberalisme en die meritokrasie as aan die einde van sy loopbaan, toe hy meer kennis geneem het van ingeburgerde ongelykheid in die gemeenskap.

Eén van sy belangrikste werke is "A Theory of Justice" uitgegee in 1971. In die boek fokus Rawls op die verdeling van mag, kennis, geld ens. Hy vra hoe sodanige verdeling tot stand kom? Wat lê hieraan ten grondslag? In hoeverre is ons kennis, mag en rykdom aan onsself te danke en in hoeverre aan ongelyke uitgangsposisies? Is die verdeling wel regverdig in die sin van 'billikheid' of 'redelikheid'? Met dié boek neem Rawls die 'sosiale kontrak' onder die loep. Hy daag ons uit om na te dink oor 'n regverdige verdeling van skaars goedere. Wat is regverdigheid eindelik? Rawls stel voor om regverdigheid as redelikheid te stel. ""Justice as fairness"", word een van die belangrikste beginsels van Rawls. Hy stel dat 'n regverdige verdeling of 'n regverdige gemeenskap alleen tot stand sou kon kom as die persone wat in die gemeenskap hulself - by wyse van 'n denkeksperiment - tydelik agter 'n sluier van onwetendheid laat verskuil. Agter die sluier is hulle onwetend oor die posisie wat hulle in die toekomstige gemeenskap gaan beklee. Hulle weet nie of hulle in 'n ryk of arm milieu gebore word nie, of hulle slim of dom, kerngesond of gestremd, mooi of lelik ens sal wees nie. Hoe sou ons - as ons nie weet waar ons teregkom - die gemeenskap inrig? Sou ons dan opkom vir swakkeres? Of sou ons kies vir 'n liberaale stelsel, waar almal hulself moet red? Rawls dikteer ons nie in sy boek nie; hy nooi die leser slegs uit tot refleksie.

'n Ander belangrike werk is "Political Liberalism". In die boek bekyk Rawls die multikulturele samelewing. Hoe word gesorg vir 'n stabiele samelewing, as daar verskeie verskillende groepe is? Groepe met ander norme en waardes, 'n ander godsdiens en 'n ander (kulturele) agtergrond. In dié werk identifiseer Rawls die begrip 'oorvleulende konsensus'. Volgens Rawls is dit belangrik dat alle groepe binne 'n samelewing oor die mees essensiële sake eens moet wees. Bepaalde norme en waardes moet deur almal onderskryf word, waarvan 'n mens nie kan wegkom nie. Maar oor alles wat nie essensieel is nie, daaroor mag mense van mening en vervulling verskil. Ons hoef nie almal klone van mekaar te wees nie. Die deel waaroor ons verskil kan byvoorbeeld die vervulling van ons privaatlewe insluit. Belangrik in hierdie teorie is natuurlik wel dat ons onderskeid kan maak tussen dit wat essensieel is en dit wat nie is nie. 'n 'Oorvleulende konsensus' - wat impliseer dat almal dit binne 'n samelewing moet onderskryf - is nodig om 'n stabiele samelewing te skep en wat Rawls in "Political Liberalism" beskryf is met reg 'n konsensus-teorie. Volledige assimilasie van minderhede is nie nodig nie, maar om heeltemaal langs mekaar te lewe en totaal eie sisteme, waardes en norme in stand te hou, is ook nie reg nie. In dié werk stel Rawls ook die begrip publieke rede bekend, ofwel dit, wat binne 'n samelewing almal dit eens is of eens sou moet word.

• "A Theory of Justice". Cambridge, Massachusetts: Harvard University Press, 1971. In 1999 kom die hersiene weergawe uit.

• "Political Liberalism". Columbia University Press, 1993. Die slapband is ‘n uitgebreide weergawe van die hardgebinde uitgawe.

• "The Law of Peoples". Met daarin 'The Idea of Public Reason Revisited' Cambridge, Harvard University Press, 1999.

• "Collected Papers". Harvard University Press, 1999.

• "Lectures on the History of Moral Philosophy". Harvard University Press, 2000.

• "Justice as Fairness: A Restatement." Cambridge, Belknap Press, 2001. Dit is 'n kort weergawe van die teorieë van Rawls.

• "A Study in the Grounds of Ethical Knowledge"., proefskrif, Princeton University, 1950.

• "Outline of a Decision Procedure for Ethics". Philosophical Review (April 1951), 60 (2): 177-197.

• "Two Concepts of Rules. Philosophical Review" (Januarie 1955), 64 (1):3-32.

• "Justice as Fairness." Journal of Philosophy (Oktober 24, 1957), 54 (22): 653-662.

• "Justice as Fairness." Philosophical Review (April 1958), 67 (2): 164-194.

• "The Sense of Justice". Philosophical Review (Julie 1963), 72 (3): 281-305.

• "Distributive Justice: Some Addenda". Natural Law Forum (1968), 13: 51-71.

• "Reply to Lyons and Teitelman." Journal of Philosophy (Oktober 5, 1972), 69 (18): 556-557.

• "Reply to Alexander and Musgrave". Quarterly Journal of Economics (November 1974), 88 (4): 633-655.

• "Some Reasons for the Maximin Criterion." American Economic Review (Mei 1974), 64 (2): 141-146.

• "Fairness to Goodness." Philosophical Review (Oktober 1975), 84 (4): 536-554.

• "The Independence of Moral Theory." Proceedings and Addresses of the American Philosophical Association (November 1975), 48: 5-22.

• "A Kantian Conception of Equality." Cambridge Review (Februarie 1975), 96 (2225): 94-99.

• "The Basic Structure as Subject." American Philosophical Quarterly (April 1977), 14 (2): 159-165.

• "Kantian Constructivism in Moral Theory." Journal of Philosophy (September 1980), 77 (9): 515-572.

• "Justice as Fairness: Political not Metaphysical." Philosophy & Public Affairs (somer 1985), 14 (3): 223-251.

• "The Idea of an Overlapping Consensus". Oxford Journal for Legal Studies (lente 1987), 7 (1): 1-25.

• "The Priority of Right and Ideas of the Good". Philosophy & Public Affairs (herfs 1988), 17 (4): 251-276.

• "The Domain of the Political and Overlapping Consensus". New York University Law Review (Mei 1989), 64 (2): 233-255.

• "Roderick Firth: His Life and Work." Philosophy and Phenomenological Research (Maart 1991), 51 (1): 109-118.

• "The Law of Peoples. Critical Inquiry" (herfs 1993), 20 (1): 36-68.

• "Reconciliation through the Public Use of Reason." Journal of Philosophy (Maart 1995), 92 (3):132-180.

• Rolf Schock-prys vir logika en filosofie (1999)

• "National Humanities Medal" (1999)

• Erelid van die "Leidsch Filosofisch Gezelschap" 

• Lid van Verdienste by Juridiese Fakulteitsvereniging QBDBD van die Vrye Universiteit



</doc>
<doc id="120875" url="https://af.wikipedia.org/wiki?curid=120875" title="Ulster-Skots">
Ulster-Skots

Die term Ulster-Skots (Skots: "Ulstèr-Scotch"; Engels: "Ulster Scots" of "Ulster-Scots"; dikwels ook "Ullans" of "Braid Scotch" genoem) verwys na die dialekte van Skots wat in Ulster (Noord-Ierland) en aangrensende gebiede in die Republiek Ierland gebesig word. Skots ('n Wes-Germaanse taal wat nou verwant is aan Engels en nie verwar moet word met Gaeliese Skots, 'n Keltiese taal) en Ulster-Skots het 'n gemeenskaplike oorsprong in die Northumbriese dialek van Angel-Saksies wat omstreeks 500 n.C. op die Britse Eilande gevestig het. Moderne Engels daarenteen het uit die Angel-Saksiese dialek van Mercia in die Middellande van Engeland voortgespruit.

Volgens George Brendan Adams het Ulster-Skots sy oorsprong in die Sentraal-Skotse dialek wat in Galloway, Ayrshire en Renfrewshire gebesig word.
Soms word ook Standaardengels, wat met 'n Ulster-Skotse aksent gepraat word, hierby ingesluit. Hierdie taalsituasie is vergelykbaar aan dié van Laagland-Skots ("Lowland Scots" of "Lallans") en Skotse Standaardengels, waarby vir die uitspraak van woorde diegene Ulster-Skotse foneme gebruik word wat die naaste aan dié van Standaardengels verwant is.

Ulster-Skots is aan Hiberno-Engelse invloede blootgestel, veral uit Middel-Ulster-Engels en Ulster-Iers. As gevolg van mededingende invloede uit Engels en Skots kan die verskillende variante van Ulster-Skots as tendensieel nader aan Engels of nader aan Skots beskryf word.

Al het Skots in terme van woordeskat en uitspraak sterk invloed uitgeoefen op Noord-Ierland se omgangstaal, het dit as sulks feitlik verdwyn uit groter stedelike nedersettings soos Belfast en Derry. Dit bly tans beperk tot enkele landelike streke en kusgebiede. In Noord-Amerika het dit heeltemal uitgesterf, alhoewel dit spore gelaat het in verskeie dialekte soos dié van die Appalache-bergreeks.

Die huidige Ulster-Skotse taalgebied strek oor die Ards-skiereiland, die noorde van die graafskap Down, die graafskap Antrim, die noorde van die graafskap Londonderry en die ooste van die graafskap Donegal (die Laggan). Belangrike Noord-Ierse eksklawes van Ulster-Skotssprekers is Kilkeel en omgewing (graafskap Down) en Kilrea (graafskap Londonderry). Ulster-Skotse woorde word egter ook in ander streke van Noord-Ierland gebruik.

Die stigting van die "Ulster-Scots Language Society" deur toegewyde geesdriftiges in 1992 het net soos die stigting van die oorgrens-agentskap "Ulster Scots Agency" as deel van die politieke skikking in Noord-Ierland in 1999 nuwe belangstelling in die ontwikkeling van Ulster-Skots as skryf- en spreektaal gewek. Vervolgens is woordeboeke, grammatikas en ander werke gepubliseer, klankopnames gemaak, webwerwe daargestel en 'n lewendige debat gevoer oor die status van die taal.



</doc>
<doc id="120879" url="https://af.wikipedia.org/wiki?curid=120879" title="Futurisme">
Futurisme

Futurisme (Italiaans: "Futurismo", Russies: Футуризм "Futurizm") was 'n avantgardistiese kunsstroming en sosiale beweging wat sy oorsprong in die vroeë 20ste eeuse Italië het. Dinamisme, snelheid, energie, tegnologie, jeug en geweld het sentraal gestaan in die beweging, naas tegniese voorwerpe en verskynsels soos motors, vliegtuie en die moderne nywerheidstad. Alhoewel die nuwe beweging uitgestraal het na Rusland (waar dit groot invloed sou uitoefen op die Russiese avantgarde en rewolusionêre digters soos Wladimir Majakofski), Engeland, België en ander lande, het futurisme sy stempel veral op die Italiaanse kunslewe afgedruk. As stigter word die Italiaanse skrywer en fascistiese politikus Filippo Tommaso Marinetti (1876–1944) beskou wat sy eerste Futuristiese manifes op 20 Februarie 1909 in die Paryse dagblad "Le Figaro" gepubliseer het.

Met sy neologisme "futurismo" het Marinetti op sy doelwit gesinspel om van die kunsvorme van die verlede ontslae te raak en in plaas daarvan die vitaliteit, snelle verandering, rusteloosheid en innovasie van die moderne samelewing en kultuur te vier. So het hy in sy manifes nuwe tegnologieë soos die motor en die skoonheid van sy snelheid, krag en beweging gehuldig. Geweldpleging is deur hom as 'n geskikte manier beskou om weg te doen met tradisionele waardes en instellings. Sy skerp en aggressiewe retoriek, waarmee hy die vernietiging van kulturele instellings soos museums en biblioteke aanbeveel het, is opsetlik gekies om 'n openbare debat te laat ontvlam.

Futuristiese kunstenaars was op feitlik alle kunsgebiede werksaam - waaronder skildery, beeldhoukuns, pottebakkery, grafiese ontwerpkuns, industriële ontwerpkuns, binnenshuise versiering, argitektuur, stedelike ontwerp, toneelkuns, filmkuns, mode, tekstielontwerp, literatuur, musiek en selfs futuristiese kookkuns - dat hulle aanspraak daarop gemaak het om die grondleggers van 'n nuwe kultuur en samelewing te wees.

Tot 'n sekere mate het Futurisme invloed uitgeoefen op ander kunsstrominge soos Art Deco, Konstruktivisme, Surrealisme en Dadaïsme.

Vroeg in 1914 het Filippo Tommaso Marinetti met groot verwagtinge na Rusland gereis om met sy eie oë te sien watter invloed Italiaanse futurisme op die Russiese kuns- en literêre lewe uitgeoefen het. Tot sy groot verwondering moes hy besef dat Russiese futuriste 'n heel ander rigting begin inslaan het. Hulle was, anders as Italiaanse futuriste, allesbehalwe besig om alle bande met die verlede te breek, maar het bewus teruggekeer nas die vroegste oorspronge van volkskuns, naamlik ikoneskildery en nasionale volkskuns. 

Marinetti het na Russiese futurisme derhalwe verwys as "Sauvagisme", afgelei van die Franse term "sauvage" of "wilde oermens", en na sy aanhangers as "oermense" in plaas van "Toekomstiges" (soos hulle hulself genoem het).



</doc>
<doc id="120880" url="https://af.wikipedia.org/wiki?curid=120880" title="Bedelary">
Bedelary

Bedelary is die gebruik om ander te smeek vir 'n guns, gewoonlik om geld te skenk, met min of geen verwagting om iets terug te ontvang nie. Bedelaars kan gevind word in openbare plekke soos vervoerroetes en stedelike parke en naby besige markte. Benewens geld kan hulle ook vra vir kos, iets om te drink, sigarette en ander klein artikels.

Volgens 'n studie in die joernaal van die Kanadese Mediese Vereniging "sê 70% van bedelaars dat hulle werk met 'n minimumloon sou verkies, en noem gewoonlik dat hulle 'n "vaste inkomste" wil hê of "van die straat af wil kom". Baie voel egter dat hulle nie konvensionele werke sal kan hanteer nie weens geestesiekte, fisiese gestremdheid of 'n tekort aan vaardighede."

Bedelaars bestaan in die menslike geskiedenis al van voor die begin van die geskrewe geskiedenis. Bedelary kom in die meeste gemeenskappe in die wêreld voor, hoewel die voorkoms en presiese vorm wissel.

Die antieke Grieke het onderskei tussen "ptochos" (Grieks: πτωχός, "passiewe armes" of "bedelaars") en die "penes" (Grieks: ποινής, "aktiewe armes"), met laasgenoemde wat 'n hoër sosiale status het. Die Nuwe Testament bevat etlike verwysings na Jesus se status as die redder van die "ptochos", wat gewoonlik vertaal word as "die armes" en beskou is as die ellendigste deel van die samelewing.

Volgens Jackson J. Spielvogel "was armoede 'n besonder opmerklike probleem in die 18de eeu, in sowel die stede as op die platteland... Daar is geraam dat die bedelaars in Bologna 25% van die bevolking was; syfers dui aan dat in Mainz 30% van die mense bedelaars of prostitute was. Teen die einde van die eeu is geraam dat 10% van die mense in Frankryk en Brittanje van aalmoese of bedelary afhanklik was vir hul kos."

Die Britse armwet, wat uit die Renaissance dateer, het verskeie beperkinge op bedelary geplaas. Op verskeie tye is bedelary tot gestremdes beperk. Dié stelsel het tot die armhuis ontwikkel, 'n instelling deur die staat waar diegene wat nie andersins werk kry nie, gedwing is om dikwels onder aaklige omstandighede te werk vir 'n klein porsie kos. Die welsynstaat van die 20ste eeu het die aantal bedelaars aansienlik verminder deur uit staatsgeld regstreeks aan die basiese benodigdhede van die armes te voorsien.

Bedelary is 'n eeue oue sosiale verskynsel in Indië. In die Middeleeue en vroeër was bedelary beskou as 'n aanvaarbare beroep wat aanvaar is binne die tradisionele sosiale struktuur. Die stelsel van bedelary en die gee van aalmoese aan bedelmonnike en die armes word steeds algemeen beoefen in Indië met meer as 400,000 bedelaars in 2015.

In die hedendaagse Indië word bedelaars dikwels gebrandmerk as onverdienstelik. Mense dink dikwels dat bedelaars nie brandarm is nie en noem hulle professionele bedelaars. Hierdie opvatting word deur voetsool-navorsingsorganisasies soos Aashray Adhikar Abhiyan weerlê, wat sê by verre die meeste bedelaars en ander dakloses is brandarm en kwesbaar. Hul studies dui daarop dat 99% mans en 97% vroue hulle tot bedelary wend weens uiterste armoede, desperate migrasie van plattelandse dorpies en die onbeskikbaarheid van werk.

Baie godsdienste skryf bedel voor as die enigste aanvaarbare manier van steun vir sekere klasse navolgers, insluitend Hindoeïsme, Soefi Islam, Boeddhisme en Djaisme, gewoonlik as 'n manier vir sekere navolgers om uitsluitlik op spirituele ontwikkeling te fokus sonder die moontlikheid om in wêreldse dinge vasgevang te word.

Godsdienstige ideale van onder meer bhiksha in Hindoeïsme, zakaat in Islam en barmhartigheid in die Christelike geloof moedig die gee van aalmoese aan. Dié verpligting van geskenke aan God met die gee van aalmoese verklaar die gee van oorvloedige skenkings buite godsdienstige plekke soos tempels en moskees aan bedelmonnike wat in die naam van God bedel.

In Boeddhisme leef monnike en nonne tradisioneel van aalmoese, soos die geskiedkundige Gautama Buddha self. Dit gedagte is onder meer dat niegeestelikes godsdienstige verdienste kan bekom deur kos, medisyne en ander noodsaaklike artikels aan die monnike te gee. Die monnike hoef selde vir kos te bedel; in dorpies oral in die moderne Thailand, Kambodja en Viëtnam en ander Boeddhistiese lande kan gesinshoofde dikwels teen dagbreek gesien word op pad na die plaaslike tempel om kos vir die monnike te gee. In Oos-Asië word van monnike en nonne verwag om te boer of te werk vir 'n opbrengs om self kos te koop.

Bedelary is al op verskeie plekke en vir verskeie redes beperk of verbied, gewoonlik vanweë 'n begeerte om openbare orde te handhaaf of mense sover te kry om te werk eerder as te bedel vir ekonomiese of morele redes. Verskeie Europese armwette het bedelary van die Renaissance tot die moderne tye verbied of beheer, met wisselende mates van doeltreffendheid en handhawing. Soortgelyke wette is deur baie ontwikkelende lande soos Indië aanvaar.

"Aggressiewe bedelary" word spesifiek verbied in verskeie regsgebiede in die Verenigde State en Kanada, wat gewoonlik omskryf word as hardnekkige en intimiderende bedelary.

Bedelary is onwettig, maar dit behels nie tronkstraf nie en word in baie stede nie goed afgedwing nie.

Bedelary is onwettig in China as:
In die eerste geval sal oortreders 10 tot 15 dae tronkstraf moet uitdien, met 'n bykomende boete wat minder is as RMB 1,000; in die tweede geval is die straf vyf dae in die tronk of 'n waarskuwing.

Volgens die strafregtelike wet van China is dit onwettig om gestremde kinders jonger as 14 te organiseer om te bedel met 'n straf van tot sewe jaar gevangenisskap.
Dit is onwettig om in Denemarke te bedel. Deur te bedel of iemand van jou huishouding te dwing om te bedel is onwettig nadat jy deur die polisie gewaarsku is en jy kan 6 maande tronkstraf ontvang.

Bedelary is sedert 1987 wettig in Finland nadat die armwet ongeldig verklaar is. In 2003 het die openbare-ordewet alle reëls van plaaslike regerings vervang en bedelary ten volle gewettig.

Bedelary is teen die wet in die Filippyne, hoewel dit nie afgedwing word nie.

Die wet teen bedelary is in 1994 nietig verklaar, maar dit is steeds onwettig om met aggressiewe diere of kinders te bedel.

Bedelary is strafbaar met 6 maande in die tronk en 'n boete van tot 3000 euro's.

Hongarye het 'n landwye verbod en in Boedapest is dit selfs teen die wet om asblikke te deursoek.

Bedelary is 'n misdaad in stede soos Mombaai en Delhi volgens 'n wet van 1959. Volgens dié wet voer amptenare van die welsynsdepartement met die hulp van die polisie klopjagte uit om bedelaars te vang, wat dan in spesiale howe genaamd 'bedelaarhowe' verhoor word. As hulle skuldig bevind word, word hulle na gesertifiseerde 'bedelaartuistes' gestuur, bekend as "sewa kutir", vir 'n tydperk wat wissel van een tot tien jaar vir gevangenskap, opleiding en werk. Die regering van Delhi het dit nie net onwettig verklaar om by verkeerstekens te bedel nie, maar ook om aalmoese te géé om die 'oorlas' van bedelary te bekamp sodat die verkeer glad kan vloei.

Bedelary met kinders of diere is verbode, maar die wet word nie afgedwing nie.

Boeddhistiese monnike verskyn in die openbaar om vir aalmoese te bedel. Hoewel haweloosheid in Japan algemeen voorkom, bedel sulke mense selde.

Die provinsie Ontario het sy veiligestraatwet in 1999 ingestel om spesifieke soorte bedelary te beperk, veral sekere gevalle van "aggressiewe" en beledigende bedelary.

Een van die reaksies op die antibedelwette was die skep van die Ottawa-bedelaarsvakbond, wat vir die politieke regte van bedelaars baklei. Die vakbond is deel van die Industrial Workers of the World.

Brits-Columbië het sy eie veiligestraatwet in 2004 in gebruik geneem, wat ooreenstem met die Ontario-wet. Daar is ook kritici in dié provinsie wat sulke wette teenstaan.

Bedelary in Luxemburg is wettig, behalwe as dit deur 'n groep is of dit 'n georganiseerde poging is. Volgens 'n organisasie is 1,639 bedelsake in Roma aangemeld. Die bedelaars is glo in hegtenis geneem, geboei en vir ure aangehou en daar is beslag gelê op hul geld.

Bedelary is verbode in sommige provinsies (Noors: "fylke") en daar was planne vir 'n landwye verbod in 2015, maar dit is laat vaar nadat die Sentrale Party hul steun onttrek het.
Daar is nie 'n landwye verbod nie, maar dit is onwettig in etlike federale state.

In Portugal bedel bedelaars gewoonlik voor Katolieke kerke, by verkeersligte of by spesiale plekke in die middestad van Lissabon en Oporto. Bedelary is nie teen die wet in Portugal nie. Baie sosiale en godsdienstige instellings steun huislose mense en bedelaars en die Portugese welsynsdienste gee hulle 'n finansiële oorlewingsubsidie.

Wet 61 van 1991 verbied 'n aanhoudende gesmeek vir die barmhartigheid van die publiek deur iemand wat in staat is om te werk.

Amerikaanse howe het herhaaldelik bevind dat bedelary beskerm word deur die vryheid van spraak-wet. In Augustus 2013 het die appèlhof 'n antibedelwet van Rapids, Michigan, verwerp op gronde van die vryheid van spraak-wet.

In 'n studie in 2002 van 54 bedelaars in Toronto is bevind dat van 'n mediaan-inkomste van Kan$638 het diegene met wie 'n onderhoud gevoer is $200 op kos bestee en $192 op alkohol, tabak en onwettige dwelms.

In Noord-Amerika word algemeen berig dat mense bedel vir dwelmmisbruik en ander verslawings.

Weens kommer dat mense wat op straat bedel die geld gebruik vir alkohol- of dwelmmisbruik, beveel sommige mense aan dat diegene wat aan bedelaars wil gee, eerder geskenkbewyse vir kos of dienste gee. Party skuilings bied besigheidskaartjies aan met die skuiling se adres en dienste, wat in plaas van kontant gegee kan word. Dit word gekritiseer aangesien daar gewoonlik ver minder beddens in skuilings is as behoeftige mense.


</doc>
<doc id="120882" url="https://af.wikipedia.org/wiki?curid=120882" title="Landbousubsidie">
Landbousubsidie

'n Landbousubsidie is 'n subsidie van die staat wat aan boere en landboumaatskappye betaal word om hul inkomste aan te vul, die verskaffing van landboukommoditeite te bestuur en die koste en verskaffing van sodanige kommoditeite te beïnvloed. Voorbeelde van sulke kommoditeite is onder meer koring, voergraan (graan wat vir veevoer gebruik word soos mielies, sorghum, gars en hawermout), katoen, melk, rys, grondboontjies, suiker, tabak, oliesade soos sojabone en vleisprodukte soos bees, vark, lam en skaap.

In 2010 het die EU €57 miljard aan landbou-ontwikkeling bestee, waarvan €39 miljard op regstreekse subsidies bestee is. Landbou- en visserysubsidies maak meer as 40% van die EU se begroting uit. Sedert 1992 (en veral sedert 2005) het die EU se landboubeleid aansienlike veranderinge ondergaan terwyl subsidies grootliks losgemaak is van produksie. Die grootste subsidie is die Enkelplaasbetaling.

Stygings in voedsel- en kunsmispryse het die kwesbaarheid van die arm stedelike en plattelandse huishoudings in baie ontwikkelende lande, veral in Afrika, onderstreep, wat beleidmakers se fokus opnuut geplaas het op die behoefte om stapelvoedseloeste se produktiwiteit te verhoog.

'n Studie deur die Buitelandse Ontwikkelingsinstituut het die voordele beoordeel van die Malawi-regering se Landbou-insetsubsidieprogram, wat in 2006/2007 in werking gestel is om toegang tot die gebruik van kunsmis in sowel mielie- as tabakproduksie te verbeter om landbouproduktiwiteit en voedselsekuriteit te verhoog. Die subsidie werk deur middel van 'n koeponstelsel wat deur die ontvanger ingehandig kan word vir kunsmis teen sowat 'n derde van die gewone kontantprys. Volgens die beleiddokumente van die Buitelandse Ontwikkelingsinstituut kan die koeponstelsel 'n doeltreffende manier wees om subsidietoegang op die teikengroep te rig om produksie te verhoog en ekonomiese en sosiale voordele daaruit te put. Daar is nog baie praktiese en politieke uitdagings in die program se ontwerp en toepassing nodig om die doeltreffendheid te verhoog, koste te beheer en begunstiging en bedrog te beperk.

Nieu-Seeland is bekend daarvoor dat hy die oopste landboumarkte in die wêreld het nadat die Vierde Arbeidersparty in 1984 met radikale hervormings begin het om alle plaassubsidies te staak.Dit het in daardie stadium bestaan uit 30 aparte produksiebetalings en uitvoeraansporings. Dit was 'n merkwaardige beleidsoptrede aangesien die Nieu-Seelandse ekonomie sowat vyf keer meer afhanklik is van landbou as die VSA s'n, wat sowel uitset as indiensneming betref. Subsidies in Nieu-Seeland het sowat 30% van die waarde van produksie voor die hervorming uitgemaak, effens hoër as die VSA se subsidies vandag. Nieu-Seeland se landbou is aan bande gelê deur dieselfde probleme wat die VSA vandag ervaar, insluitend oorproduksie, omgewingsverval en opgeblaasde grondpryse.Aangesien die land 'n groot landbou-uitvoerder is, is voortgesette subsidies deur ander lande al lank 'n netelige kwessie, met Nieu-Seeland wat 'n stigterslid is van die Cairns Group, wat uit 20 lede bestaan, om marktoegang vir uitgevoerde landbouprodukte te verbeter.

Die Verenigde State betaal tans sowat $20 miljard per jaar aan boere as regstreekse subsidies vir “plaasinkomstestabilisering" deur plaaswissels. Hierdie wissels kom van voor die ekonomiese beroering van die Groot Depressie met nuwe wette daaroor in 1922, 1929 en 1933 wat 'n tradisie van staatsondersteuning geskep het.

Die begunstigdes van die subsidies het verander namate landbou in die Verenigde State verander het. In die 1930's het sowat 25% van die land se bevolking op die land se 6 miljoen klein plase gewoon. Teen 1997 het 157,000 groot plase gesorg vir 72% van plaasverkope, met net 2% van die VSA se bevolking wat op klein plase bly. In 2006 was die drie state wat die hoogste subsidies ontvang het Texas (10.4%), Iowa (9.0%) en Illinois (7.6%). Die departement van landbou se subsidies aan Iowa was in 2006 $1,212 miljoen. Van 2003 tot 2005 het die boonste 1% van begunstigdes 17% van die subsidiebetalings ontvang. In Texas ontvang 72% van die plase nie staatsubsidies nie. Van die bykans $1.4 miljard in die subsidiebetalings aan plase in Texas, ontvang net sowat 18% van die plase 'n deel van die betalings.

Die subsidieprogram gee boere ekstra geld vir hul oeste, asook 'n gewaarborgde laagste prys. Byvoorbeeld, volgens 2002 se boerderywet kry boere vir elke maat koring wat hulle verkoop 'n ekstra 52c en 'n gewaarborgde prys van 3.86 van 2002 tot 2003 en 3.92 van 2004 tot 2007. Met ander woorde, as die prys van koring $.80 in 2002 was, sou die boere 'n ekstra 58c per koringmaat kry (52c plus die 6c-prysverskil).
Plaassubsidies in Asië bly 'n netelige kwessie in handelsgesprekke.

In 2009 het Japan VSA$46.5 miljard in subsidies aan sy boere betaal, en die voortgesette staatsteun van boere in Japan bly 'n omstrede onderwerp.

Suid-Korea het pogings aangewend om sy landbousektor te hervorm, ondanks weerstand van partye met persoonlike belange.

Plaassubsidies het die regstreekse uitwerking om inkomste van die algemene belastingbetalers oor te dra na plaaseienaars. Die regverdiging vir hierdie oordrag en die uitwerking daarvan is ingewikkeld en dikwels omstrede.

Hoewel sommige kritici en voorstanders van die Wêreldhandelorganisasie daarop wys dat uitvoersubsidies goedkoop kos kan verskaf aan verbruikers in ontwikkelende lande deur die prys van kommoditeite te laat daal, is lae pryse skadelik vir boere wat nie die subsidie ontvang nie. Omdat dit gewoonlik ryk lande is wat binnelandse subsidies kan bekostig, beweer kritici dat hulle armoede in ontwikkelende lande aanhelp deur wêreldgewaspryse kunsmatig laer te dwing. Lae pryse vir oeste moedig ontwikkelende lande aan om afhanklike kopers van voedsel van ryk lande te word. Dus, pleks daarvan dat plaaslike boere die landbou- en ekonomiese selfonderhoudend van hul eie land verbeter, word hulle uit die mark en selfs van hul grond af gedwing. Dit vind plaas weens 'n proses wat "internasionale storting" genoem word, waar gesubsidieerde boere laekoste-landbougoedere op buitelande markte "stort" teen 'n prys waarmee ongesubsidieerde boere nie kan meeding nie. Landbousubsidies is dikwels 'n struikelblok in handelsonderhandelinge. In 2006 het gesprekke by die Doha-ronde van die WHO se handelsonderhandelinge op 'n dooie punt uitgeloop omdat die VSA geweier het om hul subsidies te sny na 'n vlak waarmee ander ongesubsidieerde uitvoere kan meeding.

Die impak van landbousubsidies in ontwikkelde lande op boere van ontwikkelende lande en internasionale ontwikkeling is deeglik gedokumenteer. Landbousubsidies kan pryse laer dwing wat verbruikers bevoordeel, maar dit beteken ook die boere van ontwikkelende lande vind dit moeilik om in die wêreldmark mee te ding, en die uitwerking op armoede is veral negatief wanneer dieselfde gewas ook in ontwikkelde lande verbou word, aangesien hulle teen die gesubsidieerde boere in die ontwikkelde lande moet meeding, byvoorbeeld in katoen en suiker. Die IFPRI raam dat die uitwerking van subsidies ontwikkelende lande in 2003 $24 miljard aan verlore inkomste gekos het. Boonop het dieselfde studie bevind dat in die mins ontwikkelde lande 'n groter deel van hul BBP op landbou berus, naamlik 36.7%, en hulle dus selfs meer kwesbaar is vir die uitwerking van subsidies. Daar word beweer dat gesubsidieerde landbou in die ontwikkelde wêreld een van die grootste struikelblokke is vir ekonomiese groei in die ontwikkelende wêreld; wat 'n onregstreekse impak het deur die inkomste te verminder wat beskikbaar is om in plattelandse infrastruktuur soos gesondheid, veilige waterbronne en elektrisiteit van die landelike armes te belê. Die totale bedrag van subsidies vir landbou in OESO-lande is baie meer as wat dié lande as ontwikkelingshulp verskaf. In die geval van Afrika word geraam dat 'n 1% toename in sy totale landbou-uitvoere sy BBP met $70 miljard kan laat styg, wat vyf keer meer is as wat die streek in totale buitelandse hulp ontvang.

Haïti is 'n uitstekende voorbeeld van 'n ontwikkelende land wat negatief geraak is deur landbousubsidies in die ontwikkelde wêreld. Haïti is 'n land met die vermoë om rys te produseer en was eens selfonderhoudend om aan sy eie behoeftes te voorsien. Tans produseer Haïti nie genoeg om sy mense te voed nie; 60% van die kos wat in die land verbruik word, word ingevoer. Na raad om die ekonomie te bevry deur tariewe te verlaag, is binnelandsgeproduseerde rys verdring deur goedkoper gesubsidieerde rys van die Verenigde State.

Deur Haïti se ekonomie oop te stel het dit verbruikers toegang gegee tot goedkoper kos; deur buitelandse produsente toe te laat om vir die Haïtiese mark mee te ding het dit die prys van rys laat daal. Vir die Haïtiese boere, wat nie toegang tot subsidies gehad het nie, het die afwaartse druk op pryse beteken dat hul wins gedaal het. Die subsidies wat Amerikaanse rysboere ontvang het, asook verhoogde doeltreffendheid, het dit onmoontlik gemaak vir hul Haïtiese eweknieë om mee te ding. Volgens Oxfam en die Internasionale Monetêre Fonds het tariewe van 50% gedaal in 1995 tot 3% en die land voer tans 80% van die rys in wat hy verbruik.

Terwyl die boere sukkel om mee te ding, het baie gemigreer van landelike na stedelike gebiede op soek na alternatiewe ekonomiese geleenthede.

Neoliberale voer aan dat die huidige subsidies aansporings vir die wêreldwye handel in landboukommoditeite waarin ander lande 'n betreklike voordeel kan hê, verwring. Deur dus lande toe te laat om in kommoditeite te spesialiseer waarin hulle 'n betreklike voordeel het en dan vryelik oor grense heen handel te dryf, sal wêreldwye welsyn verhoog en voedselpryse laat daal. Deur die regstreekse betaling aan boere te staak en die boerderybedryf te dereguleer sal ondoeltreffendhede en dooiegewigskuld wat deur staatsinmenging geskep is uit die weg ruim.

Ander stem nie saam nie en redeneer dat 'n meer radikale transformasie van landbou nodig is, een wat gerig word deur die idee dat ekologiese verandering nie geslaag kan wees sonder gepaardgaande veranderinge in die sosiale, politieke, kulturele en ekonomiese gebiede wat landbou beïnvloed nie. Sekere organisasies, soos Via Campesina, sê net deur die uitvoergeleide, vryehandelgegronde industriële landboumodel van groot plase te verander kan die afwaartse spiraal van armoede, lae lone, migrasie van die platteland na stede, honger en omgewingsagteruitgang gekeer word.


</doc>
<doc id="120883" url="https://af.wikipedia.org/wiki?curid=120883" title="Wortelkanaal">
Wortelkanaal

Die wortelkanaal is 'n kanaal of buisie wat in die as van 'n tandwortel afloop en waardeur fyn bloedvat- en senuweetakke die tand binnedring.



</doc>
<doc id="120884" url="https://af.wikipedia.org/wiki?curid=120884" title="Wortelvlies (tandheelkunde)">
Wortelvlies (tandheelkunde)

In die tandheelkunde verwys die wortelvlies (of "ligamentum parodontale") na die beenvlies aan die binne-vlak van die tandkas. Dit is 'n groep weefsels wat die tand in die tandkas vashou.



</doc>
<doc id="120885" url="https://af.wikipedia.org/wiki?curid=120885" title="Wortelvliesontsteking">
Wortelvliesontsteking

In die tandheelkunde verwys wortelvliesontsteking na die ontsteking van die wortelvlies wat ontstaan uit 'n chemiese pulpa-ontsteking, meestal op die basis van tandbederf. Wortelvliesontsteking veroorsaak dat tande los sit en selfs kan uitval.


</doc>
<doc id="120886" url="https://af.wikipedia.org/wiki?curid=120886" title="Wortelpuntgranuloom">
Wortelpuntgranuloom

In die tandheelkunde verwys ´n wortelpuntgranuloom na ´n weefselknoppie aan die punt van ´n tandwortel (wortelpunt). Dit ontstaan onder die invloed van die prikkeling van ´n chroniese ontsteking.


</doc>
<doc id="120887" url="https://af.wikipedia.org/wiki?curid=120887" title="Wortelpuntabses">
Wortelpuntabses

In die tandheelkunde verwys wortelpuntabses na 'n etteropeenhoping aan die wortelpunt wat ontstaan omdat tandverrotting nie gekeer is nie. Dit verskyn dikwels as haardontsteking.


</doc>
<doc id="120889" url="https://af.wikipedia.org/wiki?curid=120889" title="Rhodosstad">
Rhodosstad

Rhodosstad (Grieks: Ρόδος, Ródos, [ˈroðos]) is die hoofstad van die Rhodos-eiland en op die noordoostelike punt van die eiland geleë. Die munisipale area het 'n oppervlak van 19 481 km². Dit is die kleinste munisipale eenheid op die eiland in terme van area maar die grootste in terme van populasie, ongeveer 90 000. Die noorde van die stad grens aan die Egeïese See.

Die stad is bekend vir die Kolos van Rhodos. Die Middeleeuse stad van Rhodes 1988 deur Unesco as wêrelderfenisgebied gelys.



</doc>
<doc id="120890" url="https://af.wikipedia.org/wiki?curid=120890" title="Gereëlde huwelik">
Gereëlde huwelik

'n Gereëlde huwelik is 'n soort egtelike verbintenis waar die bruid en bruidegom deur hul families gekies word.

Gereëlde huwelike het tot die 18de eeu algemeen oor die wêreld heen voorgekom. Sulke huwelike is gewoonlik deur ouers, grootouers of ander familielede gereël. Daar is party geskiedkundige uitsonderings bekend soos die hofmaak- en verlowingrituele in die Renaissance-tydperk in Italië en die Gandharva-huwelike in die Vediek-tydperk van Indië.

In China was gereëlde huwelike (baoban hunyin, 包办婚姻) – soms genoem blinde huwelike (manghun, 盲婚) – die norm voor die middel van die 20ste eeu. Die seun en meisie is gewoonlik aangesê om te trou, sonder die reg van teenspraak, al het hulle mekaar nie voor hul troudag ontmoet nie.

Gereëlde huwelike was die norm in Rusland voor die 20ste eeu, waarvan die meeste endogaam was – die man en vrou was afkomstig van dieselfde klas of sosiale groep.

Tot die eerste helfte van die 20ste eeu was gereëlde huwelike algemeen in trekfamilies in die Verenigde State. Hulle is soms "fotobruidhuwelike" genoem deur Japans-Amerikaanse immigrante omdat die bruid en bruidegom mekaar tot op hul troudag net deur die uitruil van foto's leer ken het. Hierdie huwelike tussen immigrante is gewoonlik deur die ouers of familie van hul land van oorsprong gereël. Namate immigrante hulle gevestig het en deel geword het van hul nuwe kultuur, het gereëlde huwelike oorgegaan in kamma- gereëlde huwelike waar die ouers of vriende hulle aan mekaar voorgestel het en die paartjie voor die troue ontmoet het. Mettertyd het die huwelike van hierdie immigrante outonome huwelike geword wat aangedryf is deur die individu se keuse en uitgaan- en hofmaakvoorkeure, en daar was ook 'n toename in veelrassige troues. 'n Soortgelyke historiese dinamiek het ook in ander dele van die wêreld voorgekom.

Gereëlde huwelike het in welaf lande afgeneem vanweë sosiale beweeglikheid en meer individualiteit; nogtans kom gereëlde huwelike steeds voor in lande in Europa en Noord-Amerika tussen koninklike families, aristokrate en godsdienstige minderheidsgroepe soos plasinghuwelike onder fundamentalistiese Mormoonse groepe in die VSA. In die meeste ander dele van die wêreld is daar steeds gereëlde huwelike, maar huwelike wat net gedeeltelik gereël is en outonome huwelike kom ook daar al hoe meer voor.

Wetenskaplike studies deel huwelike in vier groepe in:
Gary Lee en Lorene Stone sê die meeste volwasse huwelike deesdae is iewers tussen ten volle gereël en ten volle outonoom, gedeeltelik omdat die huwelik 'n sosiale instelling is. Net so rapporteer Broude en Greene, nadat hulle 142 kulture wêreldwyd bestudeer het, dat 130 kulture elemente van gereëlde huwelike het.

Daar is baie verskillende soorte gereëlde huwelike, waarvan sommige die volgende is:
Die bruid en bruidegom in bogenoemde soort gereëlde huwelike het gewoonlik die reg om te weier; wanneer hulle nie die reg het nie, word dit 'n gedwonge huwelik genoem.

Bloedverwante huwelike is teen die wet in baie dele van die VSA en Europa. In Brittanje word oom-kleinniggie-huwelike as bloedskandelik beskou en is onwettig, maar troues tussen nefies en niggies word nie as bloedskandelik beskou nie en is wettig. Hoewel bloedverwante gereëlde huwelike algemeen voorkom en kultureel verkies word in Islam-lande en migrante van Moslem-lande na ander dele van die wêreld, word hulle kultureel verbied en ongewens beskou in Christelike, Hindoe- en Boeddhistiese samelewings. Bloedverwante gereëlde huwelike was algemeen in Joodse gemeenskappe voor die 20ste eeu, maar dit het afgeneem tot minder as 10% in die nuwe tyd.

In die menslike geskiedenis tot nou toe is die gebruik van gereëlde huwelike aangewakker deur 'n kombinasie van faktore soos die gebruik van kinderhuwelike, laat huwelike, tradisie, kultuur, godsdiens, armoede, beperkte keuse, gestremdhede, rykdom- en erflatingkwessies, politiek en sosiale en etniese botsings.

Kinderhuwelike, veral die van kinders jonger as 12, berei die individu nie voor en hy of sy kry nie die geleentheid om 'n ingeligte, vrye keuse oor trou te maak nie. Sulke kinderhuwelike is uitdruklik gereëlde huwelike. In landelike gebiede van Afrika suid van die Sahara, Suid-Asië en Latyns-Amerika laat armoede en 'n tekort aan opsies soos om skool te gaan kinders met min ander keuses as om al op 'n jong ouderdom in 'n gereëlde huwelik te tree nie.  Kinderhuwelike vind veral in gebiede met armoede plaas. Ouers reël kinderhuwelike om die kind se finansiële toekoms te verseker, sosiale bande te versterk, dink dit bied beskerming, en verminder die dogter se finansiële las op die familie weens die koste om 'n meisie te voed en van klere te voorsien.

Die nasies met die meeste gereëlde kinderhuwelike is Niger, Tsjad, Mali, Bangladesj, Guinee, die Sentraal Afrikaanse Republiek, Afganistan, Jemen en Pakistan.
In arm gemeenskappe is enige volwassene wat gevoed moet word 'n bykomende las. Deur 'n huwelik vir 'n dogter te reël, word 'n manier om die las te verlig.

Hierdie idee word ondersteun deur die vinnige daling van gereëlde huwelike in vinnig groeiende ekonomieë in Asië. Die voordele wat die ouers put uit 'n dogter se inkomste word as 'n rede genoem.
Iemand wat ouer as 30 is se beskikbare keuse van ongetroudes word minder.

Byvoorbeeld, deels vanweë ekonomiese vooruitgang in Japan bereik sowat 40% van Japanse vroue die ouderdom van 29 sonder om te trou. Om hulle te help kom die gebruik van gereëlde huwelike, genoem Miai-kekkon, terug. Dit betrek die moontlike bruid en bruidegom, hul families, vriende en 'n paartjiemaker (nakōdo, 仲人). Die paartjie word gekies deur 'n proses wat die individue en families betrek (iegara, 家柄). Gewoonlik ontmoet die paartjie drie keer, in die openbaar of privaat, voordat hulle besluit of hulle verloof wil raak.
Baie kulture verkies tradisioneel huwelike binne dieselfde klas of groep. 'n Goeie voorbeeld van dié gebruik is in die Hindoe-kultuur waar die bruid en bruidegom van dieselfde stand moet wees, maar nie bloedfamilie nie. Ander voorbeelde van dié tradisie is die Amish-mense in die VSA en Ortodokse Jode in Kanada, die VSA en Wes-Europa.  Gereëlde huwelike is ook die tradisie in baie Islam-lande in Wes-Asië en Noord-Afrika, met die verskil dat baie van die huwelike in hierdie lande bloedverwante huwelike is.

Die gebruik van groep- en bloedverwante huwelike verklein die poel waaruit gekies kan word aansienlik. Meer as 1,3 miljard mense, hoofsaaklik Moslems, het die gebruik van endogame, bloedverwante gereëlde huwelike. In Pakistan en Saoedi-Arabië is meer as 65% van alle huwelike endogame, bloedverwante gereëlde huwelike. Meer as 40% is sulke huwelike in Irak, Iran, Jordanië, Sirië, Jemen, Koeweit, die Verenigde Arabiese Emirate, Oman, Soedan, Libië en Mauritanië. 

Die gevolg van sekere dade kan gereëlde huwelike wees. Byvoorbeeld, in landelike dele van Pakistan en Afganistan word rusies, onbetaalde skuld en misdade soos moorde beslis deur 'n raad van die ou mense in die dorp, wat 'n jirga genoem word.  'n Tipiese misdaad soos moord wat deur 'n manlike persoon gepleeg is, behels dat die skuldige gesin hul maagdelike dogter tussen 5 en 12 jaar oud met die ander familie laat trou. Die gebruik vereis geen inwilliging van die meisie of selfs haar ouers nie. 

Nog 'n gebruik in sekere Islam-nasies, soos Pakistan, is watta satta, waar 'n broer en suster van een gesin geruil word as huweliksmaats vir die broer en suster van 'n ander gesin. Sowat 30% van alle huwelike in die westelike landelike dele van Pakistan is watta satta-huwelike, en 75% van hierdie Moslem-huwelike is tussen bloedfamilie.
Regdeur die geskiedenis was die huwelik 'n sosiale instelling wat kinders voortgebring en die erf van eiendom van een generasie na die volgende gereël het. Verskeie kulture, veral in van die ryk koninklike en aristokratiese families, het huwelike gereël gedeeltelik om die erflating van hul rykdomme behoue te laat bly.

In baie kulture, veral in dele van Afrika en die Midde-Ooste, is dogters waardevol op die huweliksmark, omdat die bruidegom en sy familie kontant en eiendom moet betaal vir die reg om met die dogter te trou. Dit word bruid-rykdom genoem, en in Afrika lobola. Die bruid-rykdom word gewoonlik na die huwelik deur die bruid se familie gehou, en is 'n bron van inkomste vir arm families. Die broers, pa en ander manlike familielede probeer gewoonlik om haar huwelik te reël met 'n man wat die meeste kan betaal in ruil vir die reg om met haar te trou.


</doc>
<doc id="120891" url="https://af.wikipedia.org/wiki?curid=120891" title="Ontmensliking">
Ontmensliking

Ontmensliking kan as ’n gedrag of proses beskryf word wat die individualiteit van ander ondermyn. As proses kan dit as die teenoorgestelde van personifikasie verstaan word – ’n stylfiguur waar menslike eienskappe aan nielewende voorwerpe of 'n abstraksie toegeken word; ontmensliking is die miskenning van hierdie selfde eienskappe.

In Herbert Kelman se werk oor ontmensliking beskik menswees oor twee kenmerke: “identiteit” (m.a.w. ’n persoon as ’n individu, onafhanklik en onderskeibaar van ander, en met die vermoë om keuses te maak”) en “gemeenskap” (m.a.w. die persoon as “deel van ’n ineengeskakelde netwerk van individue wat na mekaar omsien”). Wanneer een daarvan ontken word, lok ’n teiken nie meer deernis of ander morele response uit nie, en mag hy of sy gevolglik aan gewelddadige optrede onderwerp word.

In Nick Haslam se ondersoek van ontmensliking onderskei hy tussen uniek menslike eienskappe (UM) wat mense van diere onderskei, en tweedens menslike natuur (MN)-eienskappe, wat kenmerkend van menswees is.

Volgens Haslam kom die dierlike vorm van ontmensliking voor wanneer ’n uitgroep sekere uniek menslike eienskappe (bv. verfyndheid, morele gevoeligheid) ontsê word. Mense wat dierlike ontmensliking ondervind, word as amoreel, onintelligent, gebrekkig aan selfbeheersing gesien en aan diere gelykgestel. Dit het voor en gedurende die gedurende die Tweede Wêreldoorlog met die Jode (sien Holocaust), en tydens die Rwandese Volksmoord met die Tutsi's gebeur.

Meganistiese ontmensliking kom voor wanneer teikens sekere kenmerke van die menslike natuur (bv. kognitiewe buigsaamheid, warmte, individualiteit) ontsê word. Teikens van meganistiese ontmensliking word as koud, onbuigsaam, vervangbaar, gebrekkig aan individualiteit gesien en aan masjiene of voorwerpe gelykgestel. Meganistiese ontmensliking vind gewoonlik op ’n interpersoonlike basis plaas (wanneer iemand byvoorbeeld as ’n middel tot ’n doel gesien word).

Verskeie sielkundige navorsingstudies word met die konsep van ontmensliking verbind. Infra-vermensliking is die siening dat die uitgroep “minder menslik” en meer soos diere is terwyl pseudo-spesievorming impliseer dat die ontmensde persoon nie as lid van die menslike spesie beskou word nie. Om meer spesifiek te wees, individue assosieer sekondêre emosies (wat as uniek menslik beskou word) meer met die ingroep as met die uitgroep. Primêre emosies (dié wat deur alle redelike wesens ervaar word, mense sowel as diere) word eerder met die uitgroep geassosieer. Ontmensliking word intrinsiek met geweld verbind. ’n Mens kan nie iemand anders ernstig beseer sonder om hom of haar eers (as ’n vorm van rasionalisasie) in jou gedagtes te ontmens nie. Militêre opleiding is onder andere ’n sistematiese desensitering en ontmensliking van die vyand.

Delegitimisering is die “kategorisering van groepe in uiters negatiewe sosiale kategorieë wat uitgesluit van menslike groepe is.”

Morele uitsluiting kom voor wanneer uitgroepe aan ’n ander stel morele waarde, reëls en regverdigheid onderwerp word as dié wat in sosiale verhoudings met ingroeplede toegepas word. Wanneer individue ander mense ontmens, ervaar hulle nie meer ontsteltenis wanneer hulle daardie persone sleg behandel nie. Morele uitsluiting word gebruik om uiterste gedrag soos volksmoorde, streng immigrasiebeleide en eugenetika (rasverbetering) te verduidelik, maar kan ook op ’n meer gereelde, alledaagse diskriminerende vlak voorkom.

Martha Nussbaum (1999) het sewe komponente van objektivering geïdentifiseer: “instrumentaliteit”, “eienaarskap”, “ontkenning van selfstandigheid”, "traagheid", "vervangbaarheid", "skendbaarheid” (“violability"), en "ontkenning van subjektiwiteit"

Alhoewel sosiale afstand van die teiken ’n noodsaaklike voorwaarde vir ontmensliking is, is dit volgens sekere navorsing op sigself nie voldoende nie. Sou dit die geval wees, sou ontmensliking baie meer algemeen gewees het. Om 'n hoë status te hê maak 'n persoon egter wel meer geneig om ander te ontmens. Laestatusgroepe word eerder met menslike natuur-eienskappe (warmte, emosionaliteit) as uniek menslike eienskappe geassosieer. Dit impliseer dat hulle kwansuis nader aan diere as aan mense is, aangesien hierdie eienskappe tipies van mense is, maar ook by ander spesies gesien kan word. Verder is daar ook bevind dat individue in 'n magsposisie meer geneig is om hulle ondergeskiktes te objektiveer en hulle eerder as 'n middel tot 'n doel te behandel as om op hulle wesenlik menslike eieskappe te fokus. Laastens is daar ook gemerk dat wanneer 'n persoon in die teenwoordigheid van 'n intieme ingroeplid verkeer, hy meer geneig is om 'n teiken te ontmens deur laasgenoemde se menslike verstandelike eienskappe te ontken, hom soos 'n dier te behandel en meer bereid is om wrede ondervragingstaktieke toe te pas. Dit is verbasend, want waar sosiale verbintenisse gewoonlik voordele vir gesondheid en welsyn inhou, blyk dit intergroepverhoudings te benadeel.

Ontmensliking is dikwels 'n gevolg van konflik in 'n intergroepkonteks. Ander etniese en rassegroepe word in die populêre kultuur dikwels as diere voorgestel. In die VSA word Afro-Amerikaners byvoorbeeld implisiet met ape geassosieer. In die verlede is ontmensliking dikwels met rassemoordkonflikte geassosieer wanneer ideologieë die slagoffers vóór en gedurende die konflik met rotte/peste vergelyk het. In die 1900's het die Australiese en Britse owerhede 'n wet ingestel om die Australiese state te federeer. Artikel 51 (xxvi) en 127 was twee bepalings wat die Australiese inboorlinge (Aboriginals) ontmens het. Volgens Artikel 51 het die Parlement die mag om wette vir die vrede, orde en goeie bestuur van die Gemenebes in te stel, met betrekking tot: (xxvi) die mense van enige ras, uitsluitend die Australiese inboorlinge in enige staat, vir wie daar spesiale wette gemaak sal word. En Artikel 127 lees: In die berekening van die hoeveelheid mense van die Gemenebes... sal die Australiese inboorlinge nie getel word nie.

Volgens Fredrickson en Roberts behels die seksuele objektivering van vroue meer as bloot pornografie (wat vroue se liggaam bo hulle uniek menslike, verstandelike en emosionele eienskappe beklemtoon), maar sluit dit die samelewing as geheel in. Daar is 'n normatiewe klem op vroulike voorkoms wat veroorsaak dat vroue hulle liggaam vanuit 'n derdepersoonsperspektief beskou. Die sielkundige afstand wat vroue teenoor hulle liggaam ervaar, kan daartoe lei dat hulle hulself ontmens. Mans wat vroue as diere of objekte ontmens, is meer geneig om vroue te verkrag en seksueel te teister en toon 'n meer negatiewe gesindheid teenoor vroulike verkragtingslagoffers.

Sosioloë en historici beskou ontmensliking dikwels as die kern van oorlog. Owerhede beeld die "vyand" dikwels as minder as menslik uit sodat kiesers meer geneig sal wees om 'n oorlog te ondersteun wat hulle andersins as massamoord sou beskou. Ander state skets ’n vyandige regering of lewenswyse as barbaars en insinueer dat die burgers kinderlik is en nie die vermoë het om hulle eie sake te hanteer nie. Sulke argumente is as ’n dekmantel vir kolonialisme gebruik.

DieJodeslagting gedurende die Tweede Wêreldoorlog en die Rwandese Volksmoord is albei voorbeelde van gruweldade gebaseer op ontmenslikingsveldtogte wat deur die regering georganiseer is.

Ontmensliking kan ook buite openlike gewelddadige konflikte gesien word, soos by politieke debatte waar opponente as onnosel of inherent boos voorgehou word.

Niestaatlike rolspelers—veral terroriste—wend hulle ook tot ontmensliking om hulle saak te bevorder en skuldgevoelens te onderdruk. Die Weather Underground, 'n terroristegroep in die 1960's, het die "polisie is varke"-idee gebruik om lede te oortuig dat hulle nie besig is om mense seer te maak nie, maar om wilde diere dood te maak. Eweneens is stellings soos "terroriste is skuim" ook 'n vorm van ontmensliking.

In die VSA is Amerikaners van Afrika-afkoms ontmens deurdat hulle nie as mense nie, maar as primate geklassifiseer is. Die Amerikaanse Grondwet van 1787 het bepaal dat wanneer sensusdata versamel word, "alle ander persone" met verwysing na Negerslawe, as drie-vyfdes van 'n mens getel sou word.

Die verhouding tussen ontmensliking en die wetenskap het tot relatief onlangs onetiese wetenskaplike navorsing tot gevolg gehad. Die Nazi's se eksperimentering op Jode is so 'n voorbeeld. Gedurende die Jodeslagting het Nazi-wetenskaplikes verskeie eksperimente op Jode uitgevoer. Deur die ontmensliking van hierdie groep kon die navorsing geregverdig word.

In 'n mediese konteks het die verloop van tyd sommige ontmenslikingspraktyke meer aanvaarbaar gemaak, nie minder nie. Waar disseksies van menslike kadawers in die Middeleeue as ontmensliking beskou is, is die waarde van disseksies as 'n opleidingshulpmiddel van so 'n aard dat dit nou meer algemeen aanvaar word.

Wat die pasiënt betref, is daar in sommige Amerikaanse state kontroversiële wetgewing wat vereis dat 'n vrou 'n sonar van haar fetus sien voordat sy 'n aborsie mag ondergaan. Kritici van die wet redeneer dat om 'n beeld van haar fetus te sien, die fetus vermenslik en vroue teen aborsie bevooroordeel. 'n Onlangse studie toon ook dat die subtiele vermensliking van mediese pasiënte die sorg wat hierdie pasiënte ontvang, verbeter.

Navorsers het bevind dat deelname aan gewelddadige videospeletjies 'n negatiewe effek het op die speler se persepsie van sy eie menslikheid sowel as dié van die spelers wat teikens van die geweld in die speletjies is.

Ontmensliking het in die verlede onder die voorwendsel van "vooruitgang in die naam van wetenskap" plaasgevind. Gedurende die St. Louis-wêreldskou in 1904 is verskeie inboorlinge van onafhanklike stamme regoor die wêreld in menslike dieretuine ten toon gestel.

In Martin Luther King Jr. se boek oor menseregte "Why We Can't Wait", verduidelik hy: "Ons nasie is uit 'n volkslagting gebore toe daar besluit is dat die oorspronklike Amerikaner, die Indiaan, 'n minderwaardige ras was."

Die Mi'kmaq-oudste en menseregteaktivis Daniel N. Paul het historiese vertellings van gruweldade teen Eerste Nasies-volke in Noord-Amerika breedvoerig nagevors en beskryf. Volgens hom was Europese kolonialisme in Kanada en Amerika 'n onderwerping van die inheemse volke, en 'n reeks ongeëwenaarde gewelddadige misdade teen die mensdom.

Ontmensliking en 'n ontmensde persepsie is soms die resultaat van die taal wat gebruik word om groepe mense te beskryf. Woorde soos trekkers, immigrante en buitelanders ("expats") word op grond van sosiale status en rykdom aan vreemdelinge toegeken, nie op grond van hulle vermoë en prestasies nie. "Buitelander" blyk gebruik te word om die bevoorregtes, dikwels westerlinge, te beskryf wat hulle in 'n area kom vestig en suggereer gewoonlik bekwaamheid, rykdom en vertroue. Aan die ander kant is "immigrant" 'n woord wat dikwels saam met "onwettig" gebruik word, wat beteken dat dit 'n uiters negatiewe konnotasie het. Die misbruik en volgehoue misbruik van hierdie woorde wat gebruik word om ander mense te beskryf, kan die persepsie van 'n uitgroep op 'n negatiewe manier affekteer.

Francisco Goya, beroemde Spaanse skilder en afdrukmaker uit die romantiese tydperk, het subjektiwiteit betreffende oorloggruwels en brutale geweld voorgestel wat die proses van ontmensliking uitgebeeld het. In die romantiese tydperk was martelaarskuns dikwels 'n middel om die onderdruktes en gefolterdes te vergoddelik, en Goya het dikwels bose karakters uitgebeeld wat hierdie onregverdige, afskuwelike dade uitvoer. Maar die skilder het hierdie konvensie op 'n revolusionêre manier verbreek deur die martelaarfigure in sy werke te ontmens. "...Goya was so vasbeslote om martelaars in stukke vleis te verander dat 'n mens nie kon uitmaak wie hy geskilder het nie."



</doc>
<doc id="120892" url="https://af.wikipedia.org/wiki?curid=120892" title="Verstedeliking">
Verstedeliking

Verstedeliking verwys na die verskuiwing van die bevolking vanaf landelike na stadsgebiede, "die geleidelike toename in die verhouding van mense wat in stedelike gebiede woon", en die maniere waarop elke gemeenskap by die veranderinge aanpas. Dit is hoofsaaklik die proses waarin dorpe en stede gevorm word en groter word namate meer mense in die sentrale areas leef en werk. Die Verenigde Nasies het voorspel dat die helfte van die wêreld se bevolking teen die einde van 2008 in stedelike gebiede sou bly. Daar word voorspel dat teen 2050 sal sowat 64% van die ontwikkelende wêreld en 86% van die ontwikkelde wêreld verstedelik wees. Dit is gelykstaande aan sowat 3 miljard stedelinge teen 2050, waarvan baie van die veranderings in Afrika en Asië sal plaasvind. Dit is opmerklik dat die Verenigde Nasies ook onlangs geraam het dat bykans alle globale bevolkingsgroei van 2017 tot 2030 deur die stede opgeneem sal word – sowat 1.1 miljard nuwe stedelinge in die volgende 13 jaar.

Verstedeliking het betrekking op 'n verskeidenheid dissiplines, waaronder geografie, sosiologie, ekonomie, stadsbeplanning en openbare gesondheid. Die verskynsel word in verband gebring met modernisering, industrialisering en die sosiologiese proses rasionalisering. Verstedeliking kan beskou word as 'n spesifieke toestand op 'n bepaalde tyd (byvoorbeeld die verhouding van die totale bevolking in stede en dorpe) of as 'n toename in daardie toestand met verloop van tyd. Verstedeliking kan dus gekwalifiseer word deur byvoorbeeld die vlak van stedelike ontwikkeling in verhouding tot die algehele bevolking, of as die koers waarteen die verhouding van stedelinge tot die algehele bevolking toeneem. Verstedeliking skep enorme sosiale, ekonomiese en omgewingsveranderings, wat die geleentheid bied vir volhoubaarheid met die "potensiaal om hulpbronne doeltreffender te benut, om meer volhoubare grondgebruik te skep en om die biodiversiteit van natuurlike ekostelsels te beskerm".

Verstedeliking is nie net 'n moderne verskynsel nie, maar 'n vinnige en geskiedkundige transformasie van mense se sosiale wortels met 'n wêreldwye omvang, waar 'n oorwegend landelike kultuur vinnig vervang word met 'n oorwegend stedelike kultuur. Die eerste groot verandering in nedersettingspatrone was die bymekaarkom van jagter-versamelaars in dorpies baie duisende jare gelede. 'n Dorpkultuur word gekenmerk deur gemene bloedlyne, innige verhoudings en gemeenskaplike optrede, terwyl stedelike kultuur gekenmerk word deur veraf bloedlyne, onbekende verhoudings en mededingende optrede. Hierdie ongehoorde beweging van mense sal volgens raming in die volgende paar dekades voortduur en vererger, en stede laat uitbrei tot 'n mate wat so min as 'n eeu gelede ondenkbaar was.

In Asië is stedelike opeenhopings van Osaka, Karachi, Jakarta, Mumbai, Sjanghai, Manila, Seoul and Beijing reeds die tuiste van meer as 20 miljoen mense, terwyl Delhi en Tokio volgens raming binne die volgende dekade tot 40 miljoen mense kan aangroei. Buite Asië is die stad Mexico, São Paulo, Londen, New York, Istanbul, Lagos en Kaïro reeds, of sal binnekort wees, die tuiste van meer as 10 miljoen mense.

Vanaf die ontwikkeling van die vroegste stede in Mesopotamië en Egipte tot die 18de eeu het 'n ewewig bestaan tussen die oorgrote meerderheid van die bevolking met bestaansboerderye in 'n landelike omgewing, en klein sentrums van bevolking in die dorpe waar ekonomiese bedrywighede hoofsaaklik bestaan het uit die handel op markte en vervaardiging op 'n klein skaal. Weens die primitiewe en betreklik stagnante staat van landbou regdeur hierdie tydperk het die verhouding van landelike tot stedelike bevolking op 'n vaste ewewig gebly, hoewel 'n beduidende toename in die persentasie wêreldwye stedelike bevolking te sien is in die 1ste millennium vC.

Met die begin van die landbou- en industriële revolusie aan die einde van die 18de eeu is hierdie verhouding uiteindelik verbreek en 'n ongehoorde groei in stedelike bevolking het met die verloop van die 19de eeu plaasgevind, deur sowel die volgehoue migrasie van die platteland as die geweldige demografiese uitbreiding wat in daardie tyd plaasgevind het. In Engeland het die deel van die bevolking wat in stede gebly het van 17% in 1801 gestyg tot 72% in 1891 (vir ander lande was die syfers: 37% in Frankryk, 41% in Pruise en 28% in die VSA.

Namate arbeiders nie langer op plase kon werk nie weens hoër landbouproduktiwiteit, het hulle in die nuwe industriële stede soos Manchester en Birmingham saamgetrek, wat 'n opbloei in handel en nywerhede ervaar het. Toenemende handel om die wêreld heen het dit ook moontlik gemaak dat graan ingevoer is uit Noord-Amerika en verkoelde vleis uit Australië en Suid-Amerika. Wat ruimte betref, het stede ook uitgebrei vanweë die ontwikkeling van openbare vervoerstelsels, wat dit makliker gemaak het vir die werkersklas om langer afstande na die middestad te pendel.

Verstedeliking het vinnig oor die Westerse wêreld versprei, en sedert die 1950's het dit ook in die ontwikkelende wêreld begin toeneem. Teen die wending van die 20ste eeu het net 15% van die wêreld se bevolking in stede gewoon. Volgens die Verenigde Nasies was 2007 die draaipunt toe meer as 50% van die wêreldbevolking vir die eerste keer in die menslike geskiedenis in stede gewoon het.

Deur in 'n stad te leef kan geleenthede bied wat nabyheid, verskeidenheid en markmededinging betref. Daarenteen kan daar vervreemdingkwessies wees, stres, hoër lewenskoste en negatiewe sosiale aspekte weens marginalisasie. Die verhuising na voorstede wat in die stede van die grootste ontwikkelende lande plaasvind, kan beskou word as 'n poging om hierdie negatiewe aspekte van die stedelike lewe uit te balanseer terwyl mense steeds toegang het tot gedeelde hulpbronne.

In stede word geld, dienste, rykdom en geleenthede gesentraliseer. Baie landelike inwoners kom na die stad om hul fortuin te soek en hul sosiale posisie te verbeter. Daar is meer besighede wat werksgeleenthede bied en kapitaal wissel. Of die bron handel of toerisme is, is dit altyd deur hawens of bankstelsels, wat gewoonlik in stede geleë is, dat buitelandse geld in die land invloei.

Baie mense trek na die stede vir ekonomiese geleenthede, maar dit verklaar nie ten volle die hoë onlangse verstedeliking in plekke soos China en Indië nie. Die ontvlugting uit landelike gebiede is 'n bydraende faktor tot verstedeliking. In plattelandse gebiede was dit nog altyd moeiliker om vervaardigde goedere te bekom, hoewel die lewensgehalte baie subjektief is, en beter as die in die stad kan wees. In 'n "New York Times"-artikel oor die erge migrasie weg van boerderye in Thailand, word die lewe van 'n boer beskryf as "warm en vermoeiend". "Almal sê die boere werk die hardste, maar kry die minste geld." In 'n poging om hierdie beskouing teen te werk, het die Thaise departement van landbou die benadering bevorder dat boerdery "eervol en veilig" is.

In Thailand het verstedeliking ook gelei tot 'n groot toename in probleme soos vetsug. Stedelike gebiede is ook meer vatbaar vir geweld en dwelms, en ander sosiale probleme. In die VSA het die industrialisasie van landbou 'n negatiewe uitwerking gehad op die geldsake van klein en middelslagplase en die grootte van die landelike arbeidsmark erg verklein.

Stede bied 'n groter verskeidenheid dienste, insluitend spesialisdienste wat nie op die platteland beskikbaar is nie. Hierdie dienste vereis werkers, wat lei tot meer en 'n groter verskeidenheid werksgeleenthede. Bejaarde mense kan gedwing word om na die stede te trek waar daar meer dokters en hospitale is wat na hul gesondheidsbehoeftes kan omsien. 'n Groter verskeidenheid en hoëgehalte opvoedingsgeleenthede is nog 'n faktor in stedelike migrasie, asook die geleentheid om by sosiale gemeenskappe aan te sluit.

Verstedeliking skep ook geleenthede vir vroue wat nie in 'n landelike omgewing beskikbaar is nie. Dit skep 'n geslagverwante transformasie waar vroue beter betaalde werke kan kry, asook beter opvoeding.

Die bestaan van stedelike hitte-eilande het 'n groeiende bron van kommer geword. 'n Stedelike hitte-eiland word geskep wanneer nywerheids- en stedelike gebiede hitte skep en behou. Baie van die sonenergie wat landelike gebiede bereik, word opgeneem deur verdamping deur plante en grond. In stede, waar daar minder plantegroei en oop grond is, word die meeste van die son se energie in plaas daarvan opgeneem deur geboue en teerpaaie, wat lei tot hoër oppervlaktemperature. Voertuie, fabrieke en nywerheids- en tuisverhitting- en verkoelingstelsels stel selfs nog meer hitte vry. Gevolglik is stede dikwels 1 tot 3 °C warmer as die omliggende landskap. Die gevolge is ook minder vog in die grond en die verlaging van die heropname van koolsuurgasvrystellings. In Julie 2013 het 'n verslag van die Verenigde Nasies gewaarsku dat teen 2050 gaan daar 2.4 miljard meer mense wees, wat beteken 70% meer kos sal geproduseer moet word, wat kosbronne onder druk sal plaas, veral in lande wat deur 'n kosskaarste in die gesig gestaar word weens veranderende omgewingstoestande. Die kombinasie van veranderende omgewingstoestande en die groeiende stedelike bevolking sal druk plaas op die basiese sanitasiestelsels en gesondheidsorg, en dalk humanitêre en omgewingsrampe veroorsaak.


</doc>
<doc id="120893" url="https://af.wikipedia.org/wiki?curid=120893" title="Rugby-uitdaagreeks">
Rugby-uitdaagreeks

Die Rugby-uitdaagreeks – om borgskapredes bekend as die SuperSport Rugby-uitdaagreeks – is ’n plaaslike rugbykompetisie in Suid-Afrika. Die kompetisie word deur die Suid-Afrikaanse Rugbyunie georganiseer en al veertien Suid-Afrikaanse streek-/provinsiale spanne, asook die Welwitschias van Namibië en 'n Zimbabwiese Akademiespan neem deel. Die aanvangseisoen van die kompetisie was in 2017 en dien as plaasvervanger vir die Vodacombeker wat in 2015 ten einde geloop het.

Die kompetisie word gelyklopend met die Superrugbyseisoen gespeel. Dit dien as ’n belangrike ontwikkelingskompetisie vir Suid-Afrikaanse rugbyspelers.

Die 16 spanne is geografies in twee afdelings – Noord en Suid – ingedeel. Elke span sal deur die loop van die seisoen een keer teen die ander spanne in dieselfde afdeling speel – óf ’n tuis- óf ’n wegwedstryd. Die wenner en tweede plek van elke afdeling sal dan in die halfeindronde speel. Sommige wedstryde word na 'n neutrale plek as deel van 'n 'SuperStack'-inisiatief verskuif, waartydens drie wedstryde – waaronder 'n plaaslike amateurklubwedstryd – op een terrein gespeel word, met gratistoegang tot hierdie wedstryde om rugby onder alle sosiale groepe te bevorder.

Die spanne wat in 2019 in die Rugby-uitdaagreeks meeding is:

Die uitslae van die Rugby-uitdaagreeks se eindstryde is soos volg:


</doc>
<doc id="120894" url="https://af.wikipedia.org/wiki?curid=120894" title="Ekonomie van Indië">
Ekonomie van Indië

Die ekonomie van Indië is die sesde grootste ter wêreld ten opsigte van nominale BBP en die derde grootste ten opsigte van koopkragpariteit. Met 'n gemiddelde groeikoers van ongeveer 7% oor die afgelope twee dekades, word die land geklassifiseer as 'n nuut-geïndustrialiseerde land en is in die Groep van 20 groot-ekonomieë ingesluit. Maharashtra is die rykste Indiese deelstaat met 'n jaarlikse nominale BBP van VS$330 miljard, wat ongeveer gelykstaande aan dié van Venezuela en die Verenigde Arabiese Emirate is, en dit verteenwoordig 13,4% van Indië se BBP, gevolg deur die state van Tamil Nadu (VS$170 miljard) en Uttar Pradesh (VS$150 miljard).

Indië se ekonomie het in die laaste kwartaal van 2014 die wêreld se vinnigste groeiende groot ekonomie geword, dit het dié van die Volksrepubliek China oortref.



</doc>
<doc id="120901" url="https://af.wikipedia.org/wiki?curid=120901" title="Carl von Ghega">
Carl von Ghega

Carl Ritter von Ghega (* 10 Januarie 1802 as "Carlo Ghega" in Venesië; † 14 Maart 1860 in Wene) was 'n Oostenrykse ingenieur wat internasionale bekendheid verwerf het as boumeester van die "Semmeringbahn", die eerste spoorlyn ter wêreld wat deur 'n hoë bergreeks loop en Gloggnitz met Mürzzuschlag verbind.

Carlo Ghega is as seun van Albaanse ouers in Venesië gebore. Eintlik sou hy in sy pa se voetspore volg en 'n loopbaan as vlootoffisier begin, maar reeds op 'n jong leeftyd het sy wiskundige en tekenkundige aanleg geblyk om groter te wees as sy aangetrokkenheid tot die see. Ná voltooing van sy opleiding by die Keiserlike en Koninklike Militêre Kollege het hy in die ouderdom van 15 sy studies by die Universiteit van Padua begin. Reeds na een jaar het hy sy diploma as ingenieur en argitek verwerf en in die volgende jaar, op 17-jarige leeftyd, sy doktorsgraad in wiskunde.

Von Ghega het sy ingenieursloopbaan met pad- en waterprojekte in Venetië begin. So was hy betrokke by die bou van die "Strada d'Alemagna", 'n pad wat Treviso met Cortina d'Ampezzo verbind het. Reeds in 1833 het hy sy eerste vakboek gepubliseer. In die tydperk tussen 1836 en 1840 was hy bouprojekleier vir 'n deel van die Keiser-Ferdinand-Noordspoorlyn tussen Lundenburg (tans Břeclav) en Brünn (Brno). In dié tyd, tussen 1836 en 1837, het von Ghega daarnaas die spoorwegwese in Engeland en ander Europese lande noukeurig bestudeer. In Newcastle het hy 'n besoek gebring aan die Engelse ingenieur en grondlegger van die moderne spoorwegwese, George Stevenson.

In 1842 is von Ghega as hoofbeplanner vir die toekomstige suidelike staatsspoorweg benoem. Nog in dieselfde jaar het hy in opdrag van die Oostenrykse keiser na die Verenigde State vertrek om daar spoorwegprojekte in bergagtige terreine te bestudeer. Die kennis, wat hy tydens sy reis verwerf het, het hy nie net ingebring by die beplanning en die bou van die "Semmeringbahn" nie, maar ook in twee publikasies wat, soos die meeste van sy werke, naas Duits gelyktydig ook in Italiaans en Frans vrygestel is.

Nadat hy sy werk by die Oostenrykse Staatsspoorweë hervat het, het hy die opdrag gekry om die spoorlyn in suidelike rigting, vanaf Gloggnitz na Mürzzuschlag en verder na Graz en Triëst, te beplan. 'n Sodanige spoorlyn, wat oor die Semmering-bergpas sou loop, is deur baie van sy tydgenote as 'n tegniese uitdaging of selfs as onmoontlik geag. Von Ghega se plan, wat in 1844 voorgestel is, het voorsiening gemaak vir die gebruik van gewone stoomlokomotiewe met adhesie-aandrywing, maar sonder tandrad of kabel. Nog voordat sy planne goedgekeur is, het von Ghega begin om lokomotiewe te ontwerp wat vir terrein met steil hellings geskik sou wees.

Boubedrywighede vir die spoorlyn oor die Semmering-bergpas het in 1848 begin. Nog voor die voltooing van die Semmering-spoorlyn is von Ghega in 1851 tot ridder geslaan. In 1853/1854 het die ingenieur 'n spoorwegnetwerk vir die hele Habsburgse dubbelmonargie ontwerp en het in die volgende jare die opdrag gekry om spoorlyne in Siebenbürgen te beplan. Dié projek het onvoltooid gebly weens von Ghega se ontydige dood aan tuberkulose in 1860 in Wene.

In 1858 is die laaste spoorlyn in Oostenryk-Hongarye geprivatiseer, en 'n half jaar later is ook von Ghega se pos as hoofbeplanner geskrap. Von Ghega se lewe is in vyf romans behandel. In Breitenstein in die deelstaat Neder-Oostenryk is 'n hele museum aan von Ghega se lewe en sy visioenêre loopbaan gewy.


</doc>
<doc id="120904" url="https://af.wikipedia.org/wiki?curid=120904" title="Elmar Steyn">
Elmar Steyn

Elmar Steyn ( 1922-2001) was 'n Afrikaanse skrywer, wat veral ou-Kaapse verhale geskryf het. Sy regte naam was Marthanus Steyn.

Marthanus Steyn is op 30 Mei 1922 op Fauresmith in die Vrystaat gebore. Hy was van Friesiese, Nederlandse en Duitse afkoms. Die Steyn-familie was reeds sedert ongeveer 1666 gedurende die Kaaps-Hollandse tyd in Suid-Afrika teenwoordig. Hy het op Viljoenskroon skoolgegaan, waar sy pa vir 'n paar jaar burgemeester was. Hy studeer aan die destydse Potchefstroomse Universiteitskollege (later Potchefstroomse Universiteit vir CHO, en tans die Potchefstroomkampus van die Noordwes Universiteit), waar hy die grade BA en MA, asook n Universiteitsonderwysdiploma, behaal. Hy word onderwyser, en later begin hy om in sy vrye tyd te skryf. In 1972 word hy die tweede permanente hoof van Hoërskool Transvalia in Vanderbijlpark. Dié pos beklee hy tot sy aftrede in 1982. Na sy aftrede het hy in Pretoria gaan woon, waar hy in 2001 oorlede is.

Elmar Steyn skryf aanvanklik net boeke wat in die ou-Kaaps-Hollandse tyd afspeel. Gedurende die sestigerjare begin hy ook om moderne spioenasieverhale te skryf. "Die Goue Droom" wat handel oor die goudstormloop in die Kaapvallei (Barberton/ Eureka City gebied in die destydse ZAR) gedurende die 19de eeu, net enkele jare voor die stormloop na die Witwatersrand is n soort brug tussen sy ou Kaapse verhale wat in die 17de eeu afspeel en sy latere werke met n 20ste eeuse agtergrond. Gedurende die sewentigerjare word daar ook n aantal verhale wat hy oorspronklik vir die radio geskryf het opgeneem en uitgesaai op die destydse Springbokradio, waaronder die eens baie gewilde "Vaart na die Onbekende". Heelwat van sy boeke is later in omnibusse heruitgegee. Hy het ook n aantal jeugverhale geskryf.

In 'Aleiman die Slaaf' wonder almal wie is hy. Is hy Aleiman,die vryman wat toesig hou oor die slawe by die kaai? Is hy die seun van Ali Ben Samat,die Arabier? Of is hy Robert de Villon, die seun uit 'n Franse adelhuis? Die hooffiguur in hierdie verhaal is Aleiman die slaaf. Voordat hy sy regmatige erfdeel verwerf, voordat hy hom kan wreek op die moordenaar van sy vader, voordat hy die skille voor die hooghartige Lizabet,die dogter van Comte de St. Jean van Perpignan, se oë kan laat val.

'Soen my swaard': Toe Antoine la Mont, die seun van die Franssprekende boer agter die Hottentots-Holladberge, hom daardie sonnige dag na die Kaap begeef het, het hy beslis nie geweet watter avonture op hom wag nie. Sou hy ooit kon droom dat hy in sy pogings om geld te verdien om sy plaas te behou,hom midde-in die Franse Rewolusie bevind?

In 'Ilse Fourier' kom Armand du Pré in die Kaap aan, om besit te neem van sy ryk erfenis. Maar Armand kan hom maar nie by die geblomde krawatte, die satynbaadjies en die geborduurde sysakdoeke van die Kaapse heertjies aanpas nie. Die gevolg is dat hy 'n bloutjie loop by Ilse Fourier,die dametjie wat sy hart gesteel het. Daar sou baie dinge moet gebeur voor sake uiteindelik reg kom: 'n paar swaardgevegte, waaghalsige skermutselings met Boesmans en spannende intriges van die kant van Coenraad Bierman, wat ook by Ilse vlerksleep. Maar Ilse se hart behoort aan haarself...

'Die gif van die Adder': Lizette van Dyk, een van die mooiste meisie aan die Kaap en die oogappel van die goewerneur, ontmoet Jacques de Renier op 'n bal aan 'n Kaapse woning- en maak sy 'n bespotting van Jacques, tot groot vermaak van haar vriende. Sy kan dit bekostig, want haar pa is die Goewerneur se beste vriend en een van die rykste mans in die Kaap. Dit is die begin van waaghalsige avonture vir Jacques. Avonture waarin sy moed en durf tot die uiterste beproef word en hy met 'n gedugte vyand te doen kry.

'Die huis van St. Germain': Soos 'n smarag lê die groen eiland daar, skiet Madagaskar op uit die blou see. 'n Pragtige eiland, maar die hoofkwartier van seerowers. In hierdie seerowernes word 'n vreemde groepie mense saamgegooi: die rowerkaptein, Der Alte, die dwergedelman, Etienne, die sluwe Yves Montpatre, die mooi vrou, Francine, en die vreemdeling uit Djakarta wat stry om die eer van St. Germain.

'Opdrag Hiang-Kiang': Pierre Terblanche - geheime agent X-0-30 – is op die spoor van Suid-Afrika se grootste vyand. 'n Duiwelse plan is bedink om Suid-Afrika aan te val. Pierre kry net 'n geheimsinnige boodskap. Dan is daar die listige en beeldskone vroue: Jeanne, Rhoda, Micelle en Dana Chiba... almal verleidelik en gevaarlik. Daar is ook die spannende motorwedren in Monaco, wat belaai is met gevaar.

'Die goue droom': In die tagtigerjare van die 19de eeu het die nuus soos 'n veldbrand dwarsdeur die wêreld versprei dat daar groot goudrykdomme in die Kaapvallei van die destydse ZAR (tans in Mpumalanga) op fortuinsoekers wag. En in hul duisende het hulle op hierdie gebied toegesak. Binne 'n paar maande het die Kaapvallei gewemel van dobbelaars, moordenaars, rowers, straatvroue en eerlike goudsoekers. Soos met baie historiese werklike karakters in sy 17de eeuse Ou-Kaapse verhale slaag hy daarin om n histories bekende karakter soos Cockney Liz wat in hierdie laat 19de eeuse goudstormloop gefigureer het vir die leser n lewendige en kleurvolle karakter te laat word. 'n Lewe was nie veel werd in daardie skouspelagtige en stormagtige goudstormloop nie, en talle van diegene wat nie 'n geweldadige dood gesterf het nie, is deur die koors afgemaai.

'Die kinders van Sengeti' is die opvolg van 'Die wit hings van Sengeti'. In 'Die wit hings van Sengeti' was daar die geheimsinnige wit perd wat sy verskyning op die plaas Sengeti maak. In 'Die kinders van Sengeti' is daar 'n krisis en word daar om die geliefde hings se lewe geveg. Die drie kinders van Sengeti: Lati Dyksman,haar broer Siefert en Lennie Rabie, vind dat daar ook ander mense is wat in die spoghings belangstel. Wanneer die perd verdwyn, begin die poppe dans.




</doc>
<doc id="120905" url="https://af.wikipedia.org/wiki?curid=120905" title="Hedendaagse slawerny">
Hedendaagse slawerny

Hedendaagse slawerny, wat ook bekend staan as eietydse slawerny, verwys na die gebruik van slawerny wat tot vandag toe steeds bestaan. Ramings van die aantal slawe vandag wissel van 21 miljoen tot 29 miljoen tot 46 miljoen.

Moderne slawerny is 'n multimiljoenrandbedryf wat na raming VSA$35 miljard per jaar genereer. Die Verenigde Nasies raam dat sowat 27 miljoen tot 30 miljoen individue tans in die slawehandel vasgevang is. Indië het die meeste slawe van enige land, sowat 18.4 miljoen. China is tweede met 3.4 miljoen slawe, gevolg deur Pakistan (2.1 miljoen), Bangladesj (1.5 miljoen), en Oesbekistan (1.2 miljoen). Volgens die persentasie van die bevolking wat in slawerny leef, het Oesbekistan die meeste met 4%, gevolg deur Kambodja (1.6%), Indië, (1.4%) en Katar (1.4%).

Mauritanië was die laaste land wat slawerny amptelik afgeskaf het, wat hulle in 2007 gedoen het; nogtans bly 4.3% van die bevolking slawe. Hoewel dit in alle lande onwettig is, bestaan slawerny vandag steeds in talle vorme.

Slawerny bestaan ook in gevorderde demokratiese nasies, byvoorbeeld Brittanje, waar die departement van binnelandse sake raam daar tussen 10,000 en 13,000 slagoffers in Desember 2015 was. Dit sluit verskillende soorte gedwonge werk in, soos gedwonge prostitusie. Brittanje het onlangs pogings aangewend om moderne slawerny die stryd aan te sê met die Moderne Slawerny-wet van 2015. Daar word nou van groot kommersiële organisasies vereis om elke finansiële jaar 'n slawerny-en-mensehandel-verslag oor hul verskaffingsketting uit te reik.

Die VSA se departement van buitelandse sake sê "moderne slawerny en mensehandel word gebruik as oorhoofse terme vir die daad om 'n mens te werf, huisves, vervoer, verskaf of verkry vir verpligte arbeid of kommersiële seksdade deur die gebruik van mag, bedrog of dwang". Ander terme wat gebruik word is "gedwonge knegskap", "skuldgevangeskap" en "gedwonge arbeid".

Volgens die Amerikaanse professor Kevin Bales, medestigter en voormalige president van Free the Slaves, vind moderne slawerny plaas "wanneer 'n persoon onder die beheer van 'n ander persoon is, wat geweld en dwang gebruik om daardie beheer te behou, en die doel van daardie beheer is uitbuiting". Volgens dié definisie raam navorsing van die Walk Free-stigting gegrond op sy Wêreldwye Slawernyindeks van 2016 dat daar sowat 45.8 miljoen slawe oor die wêreld heen in 2016 was, waarvan 58% in die vyf lande Indië, Pakistan, China, Bangladesj en Oesbekistan. Bales waarsku dat aangesien die gebruik oral afgeskaf is, is die praktyk onwettig is en gevolglik weggesteek vir die publiek en die owerhede. Dit maak dit onmoontlik om presiese syfers van primêre bronne te verkry. Die beste wat gedoen kan word, is om ramings te maak gegrond op sekondêre bronne, soos VN-ondersoeke, koerantartikels, regeringsverslae en syfers van NRO's.

Slawe kan 'n aantreklike belegging wees aangesien die slaafeienaar net hoef te betaal vir voedsel en dwang. Dit is soms goedkoper as die loonkoste van vrye arbeiders, aangesien vrye werkers meer verdien as voedsel. Wanneer die koste van voedsel en dwang meer is as die loonkoers sal die besit van slawe nie meer winsgewend wees nie, en eienaars sal bloot hul slawe vrylaat. Slawe is dus 'n aantrekliker belegging in hoëloonomgewings, en omgewings waarin dwang goedkoop is, en minder aantreklik in omgewings waar die loonkoers laag en dwang duur is.

Vrye werkers word ook vergoed vir onaangename werk deur meer te verdien. Die koste van voedsel of dwang styg egter nie met die onaangenaamheid van die werk nie, so slawe se koste styg nie daarvolgens nie. Dit kan lei tot die oorgebruik van slawe in sulke omstandighede. Slawe kan ook gedwing word om onwettige werk te doen soos as sakkerollers of vir die produksie van dagga.

Moderne slawerny kan heel winsgewend wees, en korrupte regerings laat dit stilswyend toe, hoewel dit onwettig is. Die jaarlikse inkomste van mensehandelaars was in 2004 geraam as tussen VSA$5 en VSA$9 miljard, hoewel die wins aansienlik laer is. Amerikaanse slawe is in 1809 vir sowat $40,000 (in vandag se geld) verkoop. Deesdae kan 'n slaaf vir $90 gekoop word. Die verpligte krygsdiens van kindersoldate deur party regerings word dikwels beskou as 'n vorm van slawerny wat deur die regering goedgekeur is.

Hedendaagse slawerny word dikwels gesien as 'n neweproduk van armoede. Lande wat min opvoeding, ekonomiese vryheid, die oppergesag van die reg en swak sosiale strukture het, kan 'n omgewing skep waar die aanvaarding en uitbreiding van slawerny bevorder word.

Prof. Remington Crawford III van die Universiteit van Toronto sê: "Slawerny is iets wat altyd met ons is. Ons moet dit in gedagte hou wanneer ons klere koop, om te vra waar dit vandaan kom. Regerings en uitvoerende hoofde moet versigtiger nadink oor wat hulle doen en wat hulle onbewustelik ondersteun."

Dit is die vorm wat die meeste met die woord "slawerny" vereenselwig word. Dit kom histories van verowering, soos in die Romeinse Ryk, of van slaafstrooptogte soos in die Atlantiese slawehandel. Die slawe word dan hul eie sosiale klas, of stand, een wat onder diskriminasie kan ly lank nadat hulle wettiglik vrygelaat is. Dié soort slawerny kom baie in Sahel voor, waar van die regerings ontken dat dit bestaan.

Miljoene mense werk vandag as verpligte arbeiders. Die siklus begin as mense oordadige lenings aangaan met die voorwaarde dat hulle die skuld sal terugwerk. Die "lening" is so ontwerp dat dit nooit afbetaal kan word nie, en word dikwels oor generasies heen oorgedra. Dié vorm van slawerny kom baie in Suid-Asië voor. Mense word in die stelsel vasgevang waar hulle skynbaar werk om die skuld terug te betaal, maar word gedwing om ver verby die aanvanklike bedrag wat hulle geskuld het te werk. Hulle werk onder die dwang van dreigemente en misbruik en hul hulpeloosheid word vererger deur die groot verskil tussen die mag van die "skuldeiser" teenoor die "skuldenaar".

Mense kan verlei word om te trek met die belofte van werk, en dan word hulle dokumente afgevat en hulle word gedwing om te werk met die dreigement van geweld teen hulle of hul families. Daar kan ook misbruik gemaak word van immigrante sonder die regte dokumente; sonder wetlike verblyfreg het hulle nie toegang tot die hof nie. Tesame met seksslawerny is dit die vorm van slawerny wat die meeste voorkom in ryk lande soos die VSA, Wes-Europa en in die Midde-Ooste.

Viëtnamese tieners word na Brittanje geneem en gedwing om op daggaplase te werk. Wanneer die polisie 'n klopjag op die plaas uitvoer, word die slagoffers gevang en gewoonlik tronk toe gestuur.

Tesame met trekarbeidslawerny, is gedwonge prostitusie die soort slawerny wat die meeste voorkom in ryk streke soos die VSA, Wes-Europa en in die Midde-Ooste. Dit is die vernaamste vorm van slawerny in Oos-Europa en Suidoos-Asië, veral in Moldova en Laos. Baie kinderseksslawe word van dié gebiede na die Weste en die Midde-Ooste geneem. 'n Geraamde 22% van slawe is 'n deel van die seksbedryf.

Vroeë of verpligte huwelike word hoofsaaklik aangedryf deur die kultuur in sekere streke en is 'n vorm van slawerny wat miljoene vroue en meisies oral in die wêreld raak. Wanneer families nie hul kinders kan onderhou nie, word die dogters aan die mans van ryker, magtiger families gegee om mee te trou. Hierdie mans is dikwels heelwat ouer as die meisies. Die vroue word in lewens ingedwing waarvan hul hoofdoel is om hul mans te dien. Dit lei dikwels tot 'n omgewing vir fisiese, mondelinge en seksuele mishandeling.

Kinders maak sowat 26% van hedendaagse slawe uit. Die meeste is huiswerkers of werk in die kakao-, katoen- en visbedryf. Baie word verhandel en seksueel uitgebuit. In oorloggeteisterde lande word kinders ontvoer en aan politieke partye verkoop om as kindersoldate te gebruik. Gedwonge kinderarbeid is die oorheersende vorm van slawerny in Haïti.

Volgens die VSA se departement van buitelandse sake word na raming met 600,000 tot 820,000 mans, vroue en kinders elke jaar oor internasionale grense handel gedryf, waarvan 70% vroue en meisies is en tot 50% minderjariges is. Die data dui ook daarop dat die meerderheid van die transnasionale slagoffers verhandel word vir kommersiële seksuele uitbuiting. Die departement sê ook "die skrikwekkende verslawing van mense vir die doel van arbeiduitbuiting, dikwels in hul eie lande, 'n vorm van mensehandel is wat moeilik van ver af opgespoor kan word". Na raming word jaarliks met 50,000 mense in die VSA handel gedryf.

Die regerings wat erkenning kry vir die sterkste reaksie teen hedendaagse slawerny is die Nederlande, die VSA, Brittanje, Swede, Australië, Portugal, Kroasië, Spanje, België en Noorweë.

Die Engelse en Walliese polisie word daarvan beskuldig dat hulle te min doen en dat hulle nie slagoffers so behandel dat dit hulle aanmoedig om te verduidelik wat gebeur het nie. Daar is ook regsprobleme om die misdade te omskryf en die oortreders te vervolg.

Die regerings wat daarvan beskuldig word dat hulle die minste teen slawerny optree, is Noord-Korea, Iran, Eritrea, Ekwatoriaal-Guinee, die Demokratiese Republiek van die Kongo en Suid-Soedan.


</doc>
<doc id="120906" url="https://af.wikipedia.org/wiki?curid=120906" title="Lombardye">
Lombardye

Lombardye (Italiaans en Lombardies: Lombardia) is een van twintig administratiewe streke in Italië, geleë in die noorde van die land tussen die meer Lago Maggiore, die Porivier en die Gardameer. Lombardye grens in die weste aan Piëmont, in die noorde aan Switserland, in die noordooste aan Trentino-Suid-Tirol, in die ooste aan Veneto en in die suide aan Emilia-Romagna. Met 'n oppervlakte van 23 884 km² is Lombardye die vierde grootste administratiewe streek in Italië (na Sisilië, Sardinië en Piëmont). Die bevolking beloop sowat tien miljoen. Die streek se administratiewe setel en grootste stedelike nedersetting is Milaan ("Milano" in Italiaans).

Lombardye word administratief onderverdeel in elf provinsies - Bergamo, Brescia, Como, Cremona, Lecco, Lodi, Mantua, Monza en Brianza, Pavia, Sondrio, Varese en in die Metropolitane Stad Milaan.

Lombardye, wat slegs sowat agt persent van Italië se oppervlakte beslaan, genereer as die land se ekonomiese spilpunt meer as 25 persent van die bruto binnelandse produk (BBP) en sowat 25 persent van die nywerheidsproduksie. Dit is een van die ekonomies kragtigste en welvarendste streke in die Europese Unie, met 'n geskatte BBP van ongeveer €350 miljard. 



</doc>
<doc id="120909" url="https://af.wikipedia.org/wiki?curid=120909" title="Affeksie">
Affeksie

Affeksie, aangetrokkenheid, verliefdheid of toegeneentheid is 'n "gesindheid of geestesgesteldheid" wat dikwels met 'n soort liefde of gevoel van liefde geassosieer word. Dit het tot die ontstaan van verskeie filosofie- en sielkundedeterreine rakende emosie, siekte, invloed en geestesgesteldheid gelei. "Affeksie" word algemeen gebruik om 'n soort liefde of gevoel van liefde aan te dui wat meer as bloot goedgesindheid of vriendskap behels. Skrywers oor etiek gebruik die woord oor die algemeen om na spesifieke gevoelstoestande te verwys, blywend sowel as spasmodies. Sommiges kontrasteer dit met "passie" in die sin dat dit los van die onderskeidend sensuele element bestaan.

Selfs 'n baie eenvoudige demonstrasie van affeksie kan 'n wye verskeidenheid emosionele reaksies uitlok, van verleentheid tot weersin tot genot tot ergerlikheid. Dit het ook verskillende fisieke uitwerkings op die gewer en die ontvanger.

Meer spesifiek is die woord tot emosionele gesteldhede beperk, waarvan die objek 'n lewende wese soos 'n mens of dier is. Affeksie word met passie, afkomstig van die Griekse "patos" vergelyk. As sulks verskyn dit in die geskrifte van die Franse filosoof René Descartes, die Nederlandse filosoof Baruch Spinoza, en in die meeste van die geskrifte van die vroeë Britse etici. Om verskeie redes (bv. die feit dat dit nie angstigheid of opwinding insluit nie, dat dit relatief onaktief is, en weens die algehele afwesigheid van die sensuele element), word dit egter gewoonlik van passie onderskei. In hierdie enger sin het die woord 'n groot rol in etiese stelsels gespeel, waar sosiale of ouerlike affeksies in 'n sekere sin as deel van 'n morele verpligting beskou word. Vir 'n bespreking van hierdie en soortgelyke probleme, wat uiteindelik berus op die mate waarin die toegeneentheid as vrywillig beskou word, sien H. Sidgwick, "Methods of Ethics" pp. 345–349.

Affeksie kan deur middel van woorde, gebare of aanrakings gekommunikeer word. Liefderyke gedrag het moontlik vanuit ouerlike vertroetelende gedrag ontwikkel as gevolg van die assosiasies met hormonale belonings. Daar is bevind dat breinontwikkeling by babas deur hierdie liefdesbetuigings beïnvloed word. Uitdrukkings van affeksie kan onwelkom wees indien dit 'n moontlike bedreiging vir 'n persoon se welsyn inhou. Sou dit egter verwelkom word, word toegeneentheid met verskeie gesondheidsvoordele geassosieer. Daar is al beweer dat interpersoonlike interaksie deur positiewe emosies bevorder word, en dat familiariteit wat deur affeksie (toegeneentheid) verkry is, onderlinge positiewe emosies bevorder.

Affeksie kan in verskillende kulture op verskillende maniere gedemonstreer word. By die Manchu-etniese groep is dit byvoorbeeld onvanpas vir 'n ma om haar baba in die openbaar te soen, terwyl dit as 'n gepaste liefdesbetuiging beskou word om in die openbaar fellasie met haar babaseuntjie te beoefen. Sommige individue met aleksitimie vind dit moeilik, of het selfs 'n onvermoë om toegeneentheid te ervaar of uit te druk.



</doc>
<doc id="120910" url="https://af.wikipedia.org/wiki?curid=120910" title="Gesinsekonomie">
Gesinsekonomie

Gesinsekonomie gebruik basiese ekonomiese begrippe soos produksie, verdeling van arbeid, verspreiding en besluitneming om 'n gesin te bestudeer. Deur ekonomiese ontleding te gebruik, probeer dit uitkomste uniek aan die gesin verduidelik – soos troue, die besluit om kinders te hê, vrugbaarheid, veelwywery en die betaling vir 'n bruidskat.

Hoewel die gesin ná Adam Smith erken word as grondliggend, het dit voor die 1960's min sistematiese behandeling in die ekonomie gekry. Belangrike uitsonderings is Thomas Robert Malthus se model van bevolkingsgroei en Friedrich Engels se baanbrekerswerk oor die struktuur van die gesin, met laasgenoemde wat dikwels genoem word deur Marxistiese en feministiese ekonome. Sedert die 1960's het gesinsekonomie binne die hoofstroomekonomie ontwikkel, wat aangedryf is deur die "nuwe tuisekonomie" wat begin is deur Gary Becker, Jacob Mincer en hul studente. Die standaardtemas is onder meer:
Etlike opnames, verhandelings en handboeke is beskikbaar oor die onderwerp.

Die vroeë ekonome het grootliks belang gestel in hoeveel individue tot sosiale produksie bydra, wat beteken het hoeveel arbeid hulle aan die arbeidsmag verskaf. Produksie binne die huishouding was nie 'n onderwerp wat sistematiese behandeling deur die vroeë ekonome gekry het nie.

In "The Wealth of Nations" verwys Adam Smith na die belangrikheid van die gesin in sy hoofstuk oor lone. Smith skryf: " 'n Man moet altyd van sy werk leef, en sy lone moet minstens genoeg wees om hom te onderhou. Dit moet selfs in die meeste gevalle effens meer wees; andersins sal dit vir hom onmoontlik wees om 'n gesin groot te maak, en die geslag van sulke werkers kan nie langer as die eerste generasie hou nie." Gevolglik moet die loon wat die werker ontvang genoeg wees om die gesin te onderhou ten einde die intergenerasiereproduksie van die werkersklas te verseker. Malthus het hierby aangesluit met sy teorie oor bevolkingsgroei, waar hy redeneer dat wanneer lone hoog is, arbeidergesinne geneig is om meer kinders te hê, wat 'n styging in die bevolking en 'n vermindering van lone veroorsaak.

Die reproduksie van die arbeidsmag, naamlik die manier waarop werkers kinders grootmaak om hulle te vervang, is 'n belangrike kwessie in die Marxistiese teorie. In "Kapitaal, Volume I", redeneer Marx dat die hoeveelheid arbeidstyd wat nodig is vir die reproduksie van werkers, gelyk is aan die waarde van die inkomste wat hulle nodig het om 'n gesin te onderhou wat 'n kind sal grootmaak om die werker te vervang. Dié hoeveelheid word "nodige arbeidstyd" genoem. Hy noem "oorskot-arbeidstyd" die arbeidstyd wat werkers bestee benewens nodige tyd. Dit beteken dat vir Marx is die loon wat werkers benodig om hul gesinne te onderhou een van die basiese faktore wat die ekonomie reguleer. Die nodige arbeidstyd vir Marx is die markarbeid wat 'n werker nodig het om 'n inkomste te verdien sodat sy gesin kan oorleef. Daar word 'n verband getref tussen Marx se idees en werkers se aandrang daarop dat hul lone genoeg is sodat hul vroue en kinders nie markwerk hoef te doen nie

Friedrich Engels skryf oor hoe die ekonomiese struktuur van die gesin gevorm word deur die struktuur van die klasgemeenskap. Volgens Engels is die monogame gesin, wat bestaan uit een man, een vrou en kinders, iets wat deur die klasstelsel geskep is. Net so is owerspel en prostitusie instellings wat gepaardgaan met die monogame gesinstelsel. Voor-kapitalistiese vorme van die huwelik wat Engels bespreek  is groephuwelike en paarhuwelike. "Met die belangrikheid wat private eiendom oor gemeenskaplike eiendom gekry het en die belangstelling in bemaking, het die pa se regte en monogamie die oorhand gekry." Hy het verwag dat monogamie sou verdwyn met die ondergang van kapitalisme. Hy skryf dat binne die gesin is mans soos kapitaliste en vroue is soos die proletariaat (werkersklas) en dat volle vryheid vir vroue net moontlik is as vroue "teruggebring word na die openbare bedryf", wat hy verwag het onder sosialisme sou gebeur het.

In die 1920's en 30's het ekonome soos Eric Lindahl, Einar Dahlgren, Karin Kock en Simon Kuznets geredeneer dat produksie binne die huishouding 'n belangrike deel is van die nasionale produksie en as dit nie ingesluit word nie, kan die BBP nie 'n volledige aanduider van die nasionale produksievlak wees nie. In dieselfde tydperk het Hazel Kyrk, Margaret Reid en Elizabeth Hoyt probeer om 'n nuwe veld genaamd verbruiksekonomie te ontwikkel waar hulle probeer het om die verbruik- en produksierolle in die huishouding binne die veld van die ekonomie te bring.

Die Nuwe Tuisekonomie wat in die 1960's ontwikkel is, is steeds een van die hoofbenaderings in die veld van gesinsekonomie in die 21ste eeu. Die huishoudingproduksiefunksie is bekend gestel deur Gary Becker in sy artikel " 'n Teorie oor die toewysing van tyd" en word gebruik in die ontleding van baie huishoudelike besluite. Theodore W. Schultz het aspekte van die gesin weergegee wat belangrik is vir die hele ekonomie en wat benadruk is deur Becker en Mincer, die grondleggers van die Nuwe Tuisekonomie: die produksie van menslike kapitaal in die vorm van belegging in kinders, die onderhoud van volwassenes se menslike kapitaal, die manier waarop gesinslede hulle tyd tussen mark- en huishoudelike werk verdeel, en verbruiksbesluite in die gesin.
Die idee dat huwelike soos maatskappye is, kom voor in die werke van die Nuwe Tuisekonome, Marxiste en feministe. Party Marxiste en feministe beskou die huwelik van mans en vroue as ooreenkomstig aan die indiensnemingverhouding in 'n kapitalistiese samelewing. 'n Werker wat nie enige middele vir produksie besit nie, is soos 'n vrou wat nie 'n inkomste verdien sonder 'n man nie, dus is die man in 'n gesin soos die kapitalis van 'n maatskappy. 'n Werkverskaffingverhouding tussen gades vorm ook die grondslag van sekere ontledings in die tradisie van die Nuwe Tuisekonomie. Byvoorbeeld, Shoshana Grossbard sê sowel mans as vroue kan moontlik mekaar vir werk betaal in die huishoudingproduksie. Tot die mate waartoe mans hul vroue se huishoudingwerk gebruik en hulle 'n "kamma-loon" betaal, kan dit beskou word dat vroue deur hul mans uitgebuit word, soos Marxis-feminis-ekonome beweer.

Die wetlike eienaarskap van die huishouding is 'n kwessie wat verband hou met die ontleding van huwelike as maatskappye.  redeneer dat die eienaars van die huishouding se kapitaal meer invloed moet hê op die besluitneming in die huishouding as diegene wat in die huishouding se produksie werk. In teenstelling daarmee stel Grossbard voor dat diegene wat die huishouding se produksie doen, meer beheer oor die besluite moet hê as die eienaars van die huishouding se kapitaal.

Die vraag van hoe vir werk in die huislike produksie deur een gade vergoed word deur die ander gade wat voordeel trek uit die werk, dui daarop dat voorwaardes van handel vasgestel moet word in 'n situasie van spesialisering en die verdeling van arbeid. Gary Becker het die verdeling van arbeid in die huishouding ontleed ten opsigte van vergelykende voordeel in huishoudelike produksie en mans in produksie buite die huis. Dit het daartoe gelei dat feminisekonome geneig is om Becker se ontleding van die huwelik te verwerp.

Gesinslede verdeel hul tyd tussen werk in die huishouding en markwerk. Die gesin as 'n eenheid kan besluit oor watter lid van die gesin watter taak moet doen. Huishoudingwerk kan ingedeel word ten opsigte van of die hele gesin bevoordeel word of net sommige lede van die huishouding. Sommige noem huishoudingaktiwiteite dit wat die hele gesin bevoordeel en versorgingaktiwiteite dit wat spesifiek vir 'n ander lid van die huishouding gedoen word wat dit nie self kan doen nie. Twee basiese vorme van versorgingaktiwiteite is kindersorg en bejaardesorg. Huishoudingwerk wat die gade meer bevoordeel as die individu kan kosmaak en wasgoed insluit, asook die versorging van die gade wat in staat is om dit self te doen.

Becker gaan van die veronderstelling uit dat vroue 'n relatiewe voordeel in tuiswerk het, wat beteken hulle kan meer in die huishouding produseer, terwyl mans 'n relatiewe voordeel in markwerk het, wat beteken hulle kan meer geld verdien in vergelyking met vroue. Volgens dié uitgangspunt, as vroue spesialiseer in huishoudingproduksie en mans in markproduksie, en hulle deel wat hulle produseer, word sowel mans as vroue se nuttigheid ten volle gebruik.

Volkome spesialisasie het ook gevare en nadele: Die behoefte aan huishoudingwerk kan afneem, veral wanneer kinders groot is, en vroue wat ten volle gespesialiseer het in huishoudelike werk kan dalk nie 'n ordentlike loon verdien wanneer hulle die mark betree nie; wanneer albei gades ervaring in tuiswerk het, kan hulle meer onafhanklik wees in die geval van 'n egskeiding of die dood van 'n gade.

Die deelname van vroue in die arbeidsmark, wat daarop dui dat vroue nie die tradisionele verdeling van arbeid volg nie, het in die 19de en 20ste eeu dramaties toegeneem. Jeremy Greenwood, Ananth Seshadri en Mehmet Yorukoglu skryf dit toe aan die bekendstelling van tydbesparende toestelle in die huis.
Ekonome het verskillende modelle van besluitneming wat die toekenning van werk binne huishoudings betref. Sommige gaan van die veronderstelling uit dat daar net een besluitnemer in die huishouding is. As die hoof van die huishouding altruïsties (onbaatsugtig) is, sal hy 'n mate van bevrediging kry as hy besluite neem wat die voordeel van ander lede van die gesin in ag neem. Deur dit te doen sal hy die gewilligheid van die ander lede van die gesin om meer tot die gesin by te dra vermeerder.

Die onderhandelingsmodelle fokus op hoe die besluitneming in die huishouding moontlik kan verloop as botsings binne die gesin in ag geneem word. Hierdie modelle veronderstel dat huishoudingbesluite deur 'n onderhandelingsproses geneem word. Dit geld vir onderhandelings tussen die man en vrou, of tussen ouer en kind. Volgens Amartya Sen kan die partye nie 'n volle begrip hê van hul ekonomiese bydrae tot die huishouding nie. Hy voeg nog twee faktore by: "die persepsie van bydrae" en "die persepsie van selfbelang". As die party meer bewus is van sy selfbelang, sal hy of sy 'n beter uitkoms uit die onderhandelingsproses kry. As iemand 'n beter gevoel vir die waarde van sy of haar bydrae het, sal hul onderhandelingsmag toeneem. Volgens Sen sal vroue se onderhandelingsmag meer wees as hulle ook markwerk doen, gedeeltelik vanweë 'n beter persepsie van hul bydrae en selfbelang.



</doc>
