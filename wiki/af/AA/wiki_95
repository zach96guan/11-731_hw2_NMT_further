<doc id="120911" url="https://af.wikipedia.org/wiki?curid=120911" title="Kerngesin">
Kerngesin

'n Kerngesin is gesinsgroep wat bestaan uit twee ouers en hul kinders (een of meer). Dit is in teenstelling met enkelouergesinne, 'n groter familiegroep en 'n gesin met meer as twee ouers. Kerngesinne is gewoonlik gesentreer om twee ouers; daar kan enige aantal kinders in 'n kerngesin wees. Sommige kommentators verskil oor die definisie van die woord; party definisies laat net biologiese kinders toe wat volbloed-broers of -susters is, maar ander laat ruimte vir 'n stiefouer of enige mengsel van afhanklike kinders, insluitend stiefkinders en aangenome kinders.

Gesinstrukture van 'n getroue paar en hul kinders het in Wes-Europa en Nieu-Engeland in die 17de eeu bestaan, wat beïnvloed is deur die kerk en teokratiese regerings. Met die opkoms van proto-industrialisasie en vroeë kapitalisme het die kerngesin 'n finansieel lewensvatbare sosiale eenheid geword. Die term kerngesin ("nuclear family") het die eerste keer in die 20ste eeu voorgekom. Alternatiewe definisies het daaruit voortgespruit om gesinseenhede in te sluit met dieselfdegeslagouers en moontlik bykomende volwasse familielede wat 'n saamleef-ouerrol speel.

Daar is ook omstredenheid oor die begrip "kerngesin". Een kritikus sê: "Dit staan sentraal tot die stabiliteit in die moderne gemeenskap en word bevorder deur familialiste wat sosiale konserwatiste in die Verenigde State is, maar word teengestaan as histories en sosiologies onvoldoende om die ingewikkeldheid van werklike familieverhoudings te beskryf." In "Freudian Theories of Identification and Their Derivatives" skryf Sigmund Freud: "Min is bekend oor die omvang van die verskillende optredes van pa's en ma's teenoor seuns en dogters, en selfs nog minder oor die moontlike uitwerking daarvan om so verskillend behandel te word." Daar is min bekend oor hoe indentifikasieprosesse teenoor ouers se optrede werk, en hoe kinders seksrolle interpreteer. In sy teorie gebruik Freud "identifikasie" met die pa in die sin dat die seun die seksrol van sy pa sal volg en die pa sal dan in staat wees om die verskil in die "oorkruisseks"-ouer vir sy dogter te identifiseer.

Die geskiedkundiges Alan Macfarlane en Peter Laslett het bevind dat die kerngesin sedert die 13de eeu 'n vername opset in Engeland was. Dié opset het verskil van die normale opset in Suid-Europa, dele van Asië en die Midde-Ooste waar dit algemeen was vir jong volwassenes om in die familietuiste te bly, of in dit te trou. In Engeland was multigenerasie-huishoudings ongewoon omdat jong volwassenes genoeg geld gespaar het om uit te trek na hul eie huishoudings wanneer hulle trou. Die sosioloog Brigitte Berger sê: "Die jong kerngesin moes buigbaar en beweegbaar wees terwyl hulle na geleenthede en eiendom gesoek het. Hul lede is gedwing om op hul eie vindingrykheid te vertrou en moes vir die toekoms beplan en burgerlike gewoontes van werk en spaar ontwikkel." Berge noem ook dat dit een van die redes kan wees waarom die Industriële Revolusie in Engeland en ander Noordwes-Europese lande begin het.

As 'n vrugbaarheidsfaktor het enkel-kerngesin-huishoudings gewoonlik 'n groter aantal kinders as samewerkende lewensreëlings volgens studies van sowel die Weste as Indië.

Daar is al studies gedoen wat toon dat daar 'n verskil in die aantal kinders is wat 'n huishouding wil hê ten opsigte van waar hulle woon. Gesinne wat in landelike gebiede bly, wil meer kinders hê as gesinne in stedelike gebiede. 'n Studie wat in Oktober 2011 en Februarie 2012 in Japan gedoen is, het die uitwerking van die gebied waarin egpare woon op die gemiddelde verlangde aantal kinders nagevors. Die navorsers het tot die gevolgtrekking gekom dat die vroue wat in landelike gebiede bly, meer waarskynlik meer kinders sal wil hê, vergeleke met vroue wat in stedelike gebiede in Japan woon.

Merriam-Webster dateer die term "nuclear family" van 1947, terwyl die "Oxford English Dictionary" 'n verwysing na die term van 1925 het; dit is dus betreklik nuut.

In sy mees algemene gebruik verwys die term "kerngesin" na 'n huishouding wat bestaan uit 'n pa, ma en hul kinders, wat almal in een woonplek bly. George Murdock, iemand wat families bestudeer het, het hierdie omskrywing gegee:

"Die gesin is 'n sosiale groep wat gekenmerk word deur 'n gemeenskaplike tuiste, ekonomiese samewerking en voortplanting. Dit bevat volwassenes van albei geslagte, waarvan ten minste twee 'n sosiaal aanvaarde seksuele verhouding het, asook een of meer kinders, hul eie of aangeneem, van die seksueel saamwonende volwassenes."

Baie individue is deel van twee kerngesinne in hul lewe: die gesin van oorsprong waarvan hulle spruite is, en die gesin van verwekking waarin hulle 'n ouer is.

'n Uitgebreide familiegroep bestaan uit niekerngesinslede wat saam met kerngesinslede woon.

In 2005 het inligting van die VSA se sensusburo getoon dat 70% van die kinders in die VSA in tradisionele twee-ouer-gesinne gewoon het, met 66% van hulle wat saam met ouers bly wat getroud is, en 60% saam met hul biologiese ouers. Die inligting het ook verduidelik dat "die syfers daarop dui dat die onstuimige verskuiwings in gesinstrukture sedert die einde van die 1960's sedert 1990 afgeplat het".

Wanneer dit apart beskou word van egpare sonder kinders, enkelouergesinne en ongetroude pare sonder kinders maak die Verenigde State se kerngesinne die minderheid van huishoudings uit – met 'n toenemende voorkoms van ander familieopsette. In 2000 het kerngesinne met die oorspronklike biologiese ouers 24.1% van Amerikaanse huishoudings uitgemaak, vergeleke met 40.3% in 1970. Sowat twee derdes van alle kinders in die VSA sal minstens 'n ruk in 'n enkelouerhuishouding deurbring. Tradisionele kerngesinhuishoudings is nou minder algemeen as huishoudings met pare sonder kinders, enkelouergesinne en ongetroude pare sonder kinders.

In Brittanje het die aantal kerngesinne van 39% van alle huishoudings in 1868 tot 28% in 1992 gedaal. Die daling het gepaardgegaan met 'n ooreenstemmende styging in die aantal enkelouerhuishoudings en die aantal volwassenes wat alleen woon.

Volgens sommige sosioloë lyk dit of die kerngesin "nie meer voldoende is om die wye verskeidenheid huisopsette wat ons deesdae sien" te beskryf nie. (Edwards 1991; Stacey 1996). 'n Nuwe term het te voorskyn gekom, postmoderne gesin, met die doel om die groot verskeidenheid gesinsvorme te omskryf, insluitend enkelouergesinne en egpare sonder kinders.

Prof. Wolfgang Haak van die Universiteit van Adelaide het tekens gekry van die kerngesin in die prehistoriese Sentrale Europa. 'n Argeologiese opgrawing in 2005 in Elau in Duitsland, wat Haak ontleed het, het genetiese bewyse gegee wat daarop dui dat die 13 individue wat in 'n graf gevind is verwant was. Haak sê: "Deur die genetiese verband tussen die twee volwassenes en twee kinders wat in een graf begrawe was, vas te stel, het ons die teenwoordigheid van die klassieke kerngesin in 'n prehistoriese konteks in Sentraal-Europa vasgestel... Hul eenheid in die dood dui op 'n eenheid in die lewe."  Die verslag beskou nie die kerngesin as "natuurlik" of die enigste model van die menslike gesinslewe nie. "Dit beweer nie dat die basiese gesin die universele model of die oudste instelling in menslike gemeenskappe is nie. Byvoorbeeld, poligame verbintenisse kom die meeste voor in etnografiese data en die modelle van huishoudinggemeenskappe het van die begin af 'n hoë mate van kompleksiteit geopenbaar." In die studie dui getuienis daarop dat die kerngesin deel was van 'n familiegroep. Die oorskot van drie kinders (waarskynlik broers en susters volgens DNS-bewyse) is begrawe saam met 'n vrou wat nie hul ma was nie, maar wat dalk 'n "tannie of 'n stiefma" was.


</doc>
<doc id="120912" url="https://af.wikipedia.org/wiki?curid=120912" title="Nepotisme">
Nepotisme

Nepotisme of baantjies vir boeties is gegrond op die begunstiging of voortrekkery van familielede in verskeie velde, insluitend besigheid, politiek, vermaak, sport, godsdiens en ander bedrywighede.

Die term het ontstaan uit die aanstelling van neefs – broers- en susterskinders – deur Katolieke pouse en biskoppe.

Die term kom van die Italiaanse woord "nepotismo", wat gegrond is op die Latynse grondwoord "nepos", wat neef beteken. Sedert die Middeleeue en tot die einde van die 17de eeu het sommige Katolieke priesters en biskoppe, wat 'n eed van kuisheid geneem het en dus nie wetlike kinders van hul eie kon hê nie, aan hul broers- of susterskinders posisies van voorkeur gegee wat pa's soms aan hul seuns sal toestaan.

Etlike pouse het hul neefs en ander familielede na kardinaalskap bevorder. Sulke aanstellings was dikwels 'n manier om 'n pouslike "vorstehuis" te laat voortbestaan. Pous Callixtus III, die hoof van die Borgia-familie, het byvoorbeeld twee van sy neefs kardinale gemaak; een van hulle, Rodrigo, het later sy posisie as 'n kardinaal gebruik as 'n stap na die pousdom, en pous Alexander VI geword. Alexander het daarna Alessandro Farnese, sy minnares se broer, na kardinaal bevorder; Farnese het later pous Paul III geword.

Paul III het hom byvoorbeeld ook skuldig gemaak aan nepotisme en twee neefs, 14 en 16 jaar oud, as kardinale aangestel. Die gebruik is uiteindelik gestaak toe pous Innocent XII die pouslike verordening "Romanum decet Pontificem" in 1692 uitgevaardig het. Die verordening het pouse te alle tye verbied om nalatenskap, ampte of geld aan enige familielid te skenk, met die uitsondering dat op die meeste een geskikte familielid 'n kardinaal gemaak kan word.

"Baantjies vir boeties" in Afrikaans is selfverduidelikend. "Baantjie" is afkomstig uit Nederlands en verwys na 'n amp, betrekking of posisie.

Die skrywer Jochem van Bruggen gebruik in "Die springkaanbeampte van Sluis" (1933) die bewoording:

In "Die prosa van die tweede Afrikaanse beweging" (1939) word ook deur P.C. Schoonees in sy resensie van C.J. Langenhoven se "Sonde met die Bure" (1921) gestel: "Die politieke kreet ‘baantjies vir boeties’ verskaf die skrywer 'n humoristiese motief."

Nepotisme is 'n algemene beskuldiging in politiek wanneer 'n familielid van 'n magtige persoon opgang maak na soortgelyke mag sonder oënskynlik die nodige bevoegdheid. Die Britse uitdrukking "Bob's your uncle" het blykbaar sy oorsprong daarin toe Robert Arthur Talbot Gascoyne-Cecil, die derde markies van Salisbury, sy neef Arthur Balfour bevorder het tot die hooggeagte pos van hoofsekretaris van Ierland, wat algemeen beskou is as 'n daad van nepotisme.

Nepotisme kan ook in organisasies voorkom, wanneer 'n persoon aangestel word vanweë sy familiebande. Dit word gewoonlik beskou as oneties, aan die kant van sowel die werkgewer as die werknemer.

Nepotisme by die werk kan beter geleenthede by die werk beteken, wanneer 'n persoon die werk kry of meer betaal word as ander gelykstaande mense. Daar is argumente uit te maak vir en teen indiensneming vanweë 'n familieband, wat veral voorkom in klein familiebesighede. Aan die een kant kan nepotisme stabiliteit en deurlopendheid verskaf. Kritici daarvan verwys na studies wat wys dat die moraal en verbintenis van werknemers wat nie familie is nie verswak, en 'n algemene negatiewe houding inneem teenoor hoë posisies wat deur nepotisme gevul word. 'n Artikel in die tydskrif "Forbes" lui: "Daar is geen leer om te klim as die boonste sport bespreek is vir mense met 'n sekere van nie." Sommige besighede verbied nepotisme as 'n etiese aangeleentheid en beskou dit te lastig en ontwrigtend.

Naas nasionale politiek word beskuldigings van nepotisme gemaak in gevalle waar voortrekkery op die oog af deur familielede gemaak is, byvoorbeeld in hierdie gevalle:

Anna Bligh, wat die Queensland-verkiesing in 2009 gewen het, is beskuldig van nepotisme nadat sy haar man, Greg Withers, aangestel het as die hoof van die Kantoor van Klimaatsverandering.

Kort na sy aanstelling as Anglikaanse aartsbiskop van Sydney in 2001, is Peter Jensen in 'n onderhoud met die Australiese Uitsaaikorporasie beskuldig van nepotisme nadat hy sy broer Phillip Jensen as dekaan van Sydney aangewys het en sy vrou, Christine Jensen, in 'n hoë pos in die Sydney-bisdom aangestel het.

Oor die afgelope dekade het kritiek toegeneem oor die skep van politieke voorstehuis in België, waarin al die tradisionele politieke partye in België betrokke is. Hierdie verskynsel word verklaar deur die feit dat vooraanstaande partylede die rangorde van die kandidate op die partylyste vir verkiesings bepaal. 'n Kandidaat se plek op die lys bepaal of hy of sy verkies word. Nog 'n regverdiging vir die verskynsel is dat die herken van name belangrik is om stemme te verwerf.

Beskuldigings van nepotisme is gemaak toe Bruno Tobback, die seun van die senator en voormalige minister Louis Tobback, in 2005 die Belgiese federale regering se minister van pensioene en die omgewing geword het op 35-jarige ouderdom. Daar is ook die voorbeeld van Maya Detiège, die dogter van 'n voormalige burgemeester van Antwerpen Leona Detiège, wat self die dogter is van 'n oudburgemeester van Antwerpen, Frans Detiège. Nog 'n voorbeeld is oudminister Freya Vandenbossche en senator Jean Jacques De Gucht, wat onderskeidelik die dogter en seun is van die oudminister Luc Vandenbossche en die oudminister Karel De Gucht.

Die eerste minister, Hun Sen, en senior lede van die parlement is ook daarvoor bekend dat hulle familielede help om regeringsaanstellings te kry. In die parlementêre verkiesing van 2013 was ten minste agt kandidate seuns van hoë amptenare in die Kambodjiaanse Mense-party. Al die seuns het verloor, maar is daarna in hoë poste in die regering aangestel.

Vir die afgelope 3,000 jaar was nepotisme algemeen in die China se kultuur wat gegrond is op stamme en uitgebreide families. Confucius het geskryf van die belangrikheid om "kinderlike piëteit" te balanseer met meriete. Die stamgegronde feodale stelsel het in Confucius se leeftyd in duie gestort, maar nepotisme bestaan tot vandag toe.  se loopbaan is glo aangehelp deur die tussentrede van sy oom, Li Jianguo, ondervoorsitter en sekretaris-generaal van die National People’s Congress. Hui is op 32-jarige ouderdom aangewys as die jongste lid en sekretaris van Jining se munisipale vaste komitee.

In Oktober 2009 sou Jean Sarkozy, die tweede oudste seun van die president, Nicolas Sarkozy, die direkteur geword het van die EPAD-owerheid al het hy nie naskoolse kwalifikasie of professionele ervaring gehad nie. In 2008 is hy ingestem as streekraadslid van Neuilly-sur-Seine, die dorp waarvan sy pa voorheen burgemeester was.

Korrupsie gaan hand aan hand met nepotisme in Indië. Dit gebeur in sowel regerings- as private werksgeleenthede. Nepotisme kom algemeen voor in politiek, sake en die rolprentbedryf. Dit gebeur selfs in godsdienstige groepe, die kunste, nywerhede en ander soorte organisasies. Baie lede van die parlement en wetgewende vergadering het 'n generasies-lange erflating van nepotistiese toewysing van kiesafdelings aan familielede.

Die Romeense kommunistiese diktator Nicolae Ceaușescu se familielede het die land dekades lank "oorheers". Elena Băsescu, die dogter van president Traian Băsescu, is in 2009 tot die Europese parlement verkies, al het sy geen noemenswaardige professionele of politieke ervaring gehad nie.

Singapoer se regering is al dikwels van nepotisme beskuldig, met etlike lede van die eerste minister se familie wat hoë poste het. Die familielede ontken dit elke keer sulke beskuldigings.

Juan Antonio Samaranch Salisachs, die seun van Juan Antonio Samaranch, president van die Internasionale Olimpiese Komitee van 1980 tot 2001, was lid van die komitee sedert 2001, en sy dogter, Maria Teresa Samaranch Salisachs, is president van die Spaanse Federasie van Sport of Ys sedert 2005.

Nepotisme het ook voorgekom in Spaanse Koloniale Amerika toe hoë poste aan familielede gegee is.
Die voormalige president van Sri Lanka, Mahinda Rajapaksa, is beskuldig van nepotisme nadat hy drie broers aangestel het as ministers, en ander politieke werke aan familielede gegee het, ongeag hul meriete. Gedurende sy presidentskap was die Rajapaksa-familie die ministers van finansies, verdediging, hawens en lugvaart en snelweë en padontwikkeling. Die president se broer, Gotabhaya Rajapaksa, het die pos van verdedigingsekretaris gekry. Hy het ook die weermag, die polisie en die kuswag beheer. Rajapaksa het sy broer Basil Rajapaksa as minister van ekonomiese ontwikkeling aangestel. Saam het die Rajapaksa-broers 70% van Sri Lanka se begroting beheer.

In Februarie 2010 het sir Christopher Kelly, voorsitter van die Komitee vir Standaarde in die Openbare Lewe, gesê meer as 200 parlementslede het hul parlementêre toelae gebruik om hul familielede in 'n verskeidenheid poste aan te stel. Hy het voorgestel dat die gebruik verbied word.

In 2005 het raadslid Ann Reid van York gereël dat al nege stelle verkeersligte op die roete in York na haar dogter Hannah se troue na groen oorgeskakel word vir die konvooi van vyf motors. Gevolglik het dit hulle net 10 minute geneem om deur die stad te ry.

Sowat 30 familielede van president Ulysses S. Grant het finansieel voordeel geput uit regeringsaanstellings en indiensneming.

John F. Kennedy het sy swaer Sargent Shriver aangestel as die eerste direkteur van die Vredesmag en sy broer Robert F. Kennedy as prokureur-generaal.

Nepotisme word ook in die NBA toegepas met die Philadelphia 76ers se voorsitter van basketbalbedrywighede, Jerry Colangelo, wat sy seun Bryan Colangelo aangestel het as hoofbestuurder sonder om verder te soek vir 'n geskikte kandidaat.

Op 9 Januarie 2017 het die destydse aangewese president, Donald Trump, sy skoonseun Jared Kushner aangestel as 'n senior raadgewer aan die president, wat tot sowel etiese as regsvrae gelei het oor die aanstelling. Hy het daarna, op 29 Maart 2017, aangekondig dat sy oudste dogter, Ivanka Trump, ook 'n werknemer van die Withuis word.

Dit is bekend dat Venezuela se president van die parlement, Cilia Flores, hom aan nepotisme skuldig maak. Nege poste in die parlement is deur Flores se familielede gevul, insluitend 'n skoonma, tante, drie broers/susters, 'n niggie en haar ma, en twee neefs.

President Robert Mugabe berei sy vrou, Grace Mugabe, na bewering voor om die volgende president te word wanneer hy uiteindelik sy amp neerlê. Die visiepresident, Joice Mujuru, is voorheen beskou as die gunsteling-opvolger vir Mugabe.


</doc>
<doc id="120913" url="https://af.wikipedia.org/wiki?curid=120913" title="Kaste">
Kaste

’n Kaste is een van die erflike klasse of stande waarin Hindoegemeenskappe soms verdeel word volgens ’n bepaalde lewenstyl, soos beroep, godsdiens en taal, en wat die wisselwerking met ander groepe en die status van ’n persoon bepaal. Sulke stelsels kom in verskeie lande voor, maar ’n tipiese voorbeeld is die verdeling van die Indiese gemeenskap in streng sosiale groepe wat gewortel is in die antieke geskiedenis en vandag steeds in ’n mate voorkom, hoewel dit aan die afneem is.

Die Afrikaanse woord "kaste" is afgelei van die Spaanse en Portugese "casta", wat volgens John Minsheu se Spaanse woordeboek (1599) beteken "ras", "herkoms" of "soort". Toe die Spanjaarde die Nuwe Wêreld koloniseer, het hulle die woord gebruik asof dit "clan" beteken. Dit was egter die Portugese wat die woord eerste in die moderne sin gebruik het toe hulle dit toepas op die duisende oorerflike Indiese groepe wat hulle in 1498 in dié land aangetref het.

Die kastestelsel van die moderne Indië is geskoei op die sosiale groeperings bekend as "jati" en die teoretiese "varna".

Die stelsel van varnas is vir die eerste keer in die antieke Hindoegeskrif die Rigveda (1500-1000 v.C.) genoem. Volgens latere werke het Brahma, die skeppergod, mense in vier groepe geskape: die Brahmane (priesters en geleerdes), Kshatriyas (vegters en heersers), Vaishyas (landbouers en handelaars) en Shudras (dienaars en arbeiders). Geleerdes glo die "varnas" was ’n teoretiese klassifikasie wat deur die Brahmane gevisualiseer is, maar nooit werklik in die gemeenskap toegepas is nie.

Die praktiese verdeling van die gemeenskap was altyd eerder volgens jati's (geboortegroepe), waarvan lede net met mekaar getrou het. Dit was nie op enige spesifieke beginsels geskoei nie en die kriteria kon wissel van etniese oorsprong tot beroepe. Die hiërargie van die "jati's" was nie volgens vasgestelde norme nie, maar onderhewig aan vae idees van rang wat mettertyd ontwikkel het en geskoei was op lewenstyl en sosiale, politieke of ekonomiese status. In baie historiese gevalle, soos in Bengale, is ’n beroep op konings en ander heersers gedoen om, indien nodig, te help beslis oor die range van "jati's", wat tot duisende kon beloop oor die hele Indiese subkontinent en wat van streek tot streek verskil het. In die praktyk kon die "jati's" met die "varna"-klasse ooreengestem het of nie, en baie vooraanstaande "jati's", soos die Jats en Yadavs, het oor twee "varnas" gestrek, byvoorbeeld die Kshatriyas en die Vaishyas.

Van die Britse koloniale sensus van 1901 af is al die "jati's" onder die teoretiese "varna"-kategorieë gegroepeer. Die klassieke skrywers praat feitlik sonder uitsondering slegs van "varnas", want dit was ’n gerieflike, eenvoudige term; maar ’n probleem ontstaan wanneer selfs Indoloë die twee terme verwar.

In die hedendaagse Indië kom diskriminasie en geweld nog tussen kastes voor en kinders in die laagste kastes word dikwels vasgebind en gedwing om in fabrieke te werk.

Hoewel die toepassing van die kastestelsel afneem vanweë verstedeliking en regstellende aksie, gedy dit steeds op sommige terreine soos die politiek, waar hele kastes hulle agter ’n spesifieke politikus kan skaar of waar kastegebaseerde politieke partye bestaan.



</doc>
<doc id="120918" url="https://af.wikipedia.org/wiki?curid=120918" title="X-straalkater">
X-straalkater

Die X-straalkater verwys na die vergiftigingsverskynsels wat ontstaan na die vrystelling van giftige afbraakprodukte as gevolg van weefselvernietiging onder die invloed van langdurige X-straal-behandeling.


</doc>
<doc id="120919" url="https://af.wikipedia.org/wiki?curid=120919" title="Kroon (tandheelkunde)">
Kroon (tandheelkunde)

In die tandheelkunde verwys "kroon" na die gedeelte van die tand wat buite die tandkas steek en in die mond sigbaar is.


</doc>
<doc id="120923" url="https://af.wikipedia.org/wiki?curid=120923" title="Elektroniese musiek">
Elektroniese musiek

Elektroniese musiek is musiek wat met behulp van elektroniese musiekinstrumente en musiektegnologie geproduseer word. Oor die algemeen word daar onderskei tussen klank wat met behulp van 'n elektromeganiese toestel geproduseer is, soos viole en dromme, en dié wat geproduseer word met elektroniese tegnologie. Elektroniese tegnologie kan ook vermeng word met ander produksies. 

Voorbeelde van toestelle wat elektriese klank produseer is die Telharmonium, die Hammond-orrel en die elektriese kitaar. Suiwer elektroniese klanke kan geproduseer word met toestelle soos die theremin, klanksintetiseerder en elektroniese rekenaar.

In die 1970's het elektroniese musiek 'n beduidende invloed gehad op populêre musiek, met die ingebruikneming van polifoniese sintetiseerders, elektroniese dromme, drommasjiene en draaitafels, deur die opkoms van genres soos disko, krautrock, "new wave", synthpop, hiphop en EDM.

Elektronies geproduseerde musiek het sedert die laat 1990's al hoe gewilder geword as gevolg van die beskikbaarheid van bekostigbare musiektegnologie. Kontemporêre elektroniese musiek beskik oor wye tegniek- en komposisie-verskeidenheid, en wissel van eksperimentele kunsmusiek tot gewilde vorme soos elektroniese dansmusiek. Vandag is pop-elektroniese musiek die herkenbaarste in sy 4/4-vorm en baie meer verbind met die hoofstroomkultuur, in teenstelling met die voorafgaande vorms wat op nismarkte gespesialiseer was.

In die suiwer elektroniese musiekinstrumente vind klankvoortbrenging plaas deur middel van generators. Met hierdie instrumente is daar in al die gevalle 'n groter klankkleurvariasie moontlik. Volgens die manier waarop dit bespeel word, word verskillende apparaat onderskei. Een daarvan is die thereminvox van Leon Theremin (gebore 1896): deur 'n antenne met die hand te beweeg, verander die toonhoogte, met ŉ skakelaar kan die geluid onderbreek word en die sterktereëling word met 'n pedaal gereguleer. Die Ondes Martenot van Maurice Martenot (gebore 1898), kortweg die Martenot genoem, is toegerus met toetse wat, benewens vertikaal, ook sydelings beweeg kan word om die glissando- (glyende) en vibrato-effekte te verkry. Honegger, Milhaud, Jolivet en Messian het onder andere werke vir hierdie eenstemmige instrument gekomponeer. 

Die Martenot word baie in die Franse teaters gebruik. Die trautonium was aanvanklik ŉ eenstemmige melodie-instrument wat bespeel is deur die aanraak van 'n snaar. In samewerking met Oskar Sala (gebore 1910) het die uitvinder, Friedrich Trautwein (1888- 1956), die mixtur-trautonium ontwikkel, waarop daar vierstemmig gespeel kan word. Onder andere het Genzmer en Hindemith musiek vir hierdie instrument gekomponeer. Instrumente vergelykbaar met bogenoemde is die hellertion van Heiberger en Lertes, wat sterktereel ing in die toetse het, die sphärophon van Jörg Mager (1880-1939) en die novachord, die dinafoon, die mellertion en die emikon. Honegger het spesiaal sy ballet Roses en metal vir die dinafoon geskryf. 

Die uitgebreide groep pyplose orrels word veral by die uitvoering van kerk- en ligte musiek gebruik. Volgens uiterlike voorkoms en die wyse waarop dit bespeel word, Iyk hulle baie soos 'n pyporrel: een of meer klawerborde, registerknoppe vir klankkleurskakeling en dikwels nag 'n pedaalklawer. Die oudste van hierdie soort orrels is die Allen-, die Baldwin- en die Connsonata-orrel uit Amerika en die Engelse Copton Electrone. Pyplose orrels word deesdae op groot skaal deur talle fabrikante gebou.

AI die instrumente wat tot dusver genoem is, is hoofsaaklik ontwikkel in die periode tussen die twee wêreldoorloë en het daarna nie wesenlik baie verander nie. Nuwe ontwikkelinge op hierdie gebied het in die sestigerjare gelei tot die bou van die sintetiseerder. (Dit is elektroniese apparaat waarmee die klanke van musiekinstrumente vervorm kan word.) Hierdie instrument is as't ware 'n klein spanningsbeheerateljee in die kleine. Die gewenste toonhoogte en klankkleurvariasie kan vooraf ingestel word en deur elektroniese bane verklank word. Of dit nou met 'n klawerbord toegerus is of nie, die sintetiseerders word in ateljees gebruik vir elektroniese musiek, veral vir pop en ligte musiek. Die bekendste sintetiseerders is die van ARP en van Moog (die Moog-sintetiseerder) in Amerika en die sintetiseerders van die Electronic Music Studios in Londen.



</doc>
<doc id="120924" url="https://af.wikipedia.org/wiki?curid=120924" title="Hoobastank">
Hoobastank

Hoobastank is 'n Amerikaanse rockgroep wat gevorm is in 1994 in Agoura Hills, Kalifornië, met hoofsanger Doug Robb, kitaarspeler Dan Estrin, tromspeler Chris Hesse en Markku Lappalainen (die oorspronklike baskitaarspeler). Hulle het 10 miljoen albums wêreldwyd verkoop. Die groep se naam word dikwels as "h∞bastank" gestileer.




</doc>
<doc id="120927" url="https://af.wikipedia.org/wiki?curid=120927" title="Christiaan Ludolph Marais">
Christiaan Ludolph Marais

Christiaan Ludolph Marais (Coetzenburg, Stellenbosch, Kaapkolonie, 26 Januarie 1849 – onbekend) was ’n welgestelde Kaapse sakeman, weldoener en stoere Nasionalis.

Marais het grootgeword op sy geboorteplaas by Stellenbosch en tot sy 21ste jaar daar geboer. Met die ontdekking van diamante is hy in 1870 Vaalrivier toe om sy geluk te beproef, blykbaar in die geselskap van een of meer van sy broers. Nadat hulle ’n jaar daar was, het hulle berig ontvang van die min te Kimberley. Hulle het te laat gekom vir die aanvanklike diamantstormloop en moes ’n beproefde kleim vir £250 aanskaf. Die onderneming was ’n volslae sukses, en die broeder Marais kon binne ’n paar jaar 12 kleim aankoop. Dit is later opgeneem deur die Kimberley Central Diamond Co. en is in 1888 deur De Beers Company oorgeneem. Van toe af was Marais deurentyd ’n aandeelhouer in dié diamantfirma. 

Marais het die Kaapse argitek John Parker in 1907 opdrag gegee om die herehuis Vredenhof op ’n landgoed aan Palmyraweg in Nuweland in die Edwardiaanse boustyl te ontwerp. Hoewel Marais selfs reeds teen omstreeks 1930 nie meer daar gewoon het nie, het die gebou tot 1953 in besit van die Marais-familie gebly. In dié gebou is die Hoërskool Groote Schuur van sy ontstaan in 1959 tot 1964 gehuisves nadat die Kaaplandse provinsiale administrasie dit onteien het. Een van die skool se twee sportvelde en tennisbane is geleë op die grond wat eens aan die Marais-familie behoort het. Die Laerskool Groote Schuur se saal is na die C.L. Marais-saal genoem aangesien hy ’n weldoener van dié skool was dat in 1936 in die kerksaal van die NG gemeente Rondebosch begin het. Marais het in 1912 ’n lening van £2 000 teen 4%-rente aan die gemeente toegestaan wat hulle die weduwee J.H. (Lang Jan) Hofmeyr betaal het ter delging van die lening en agterstallige tente van £4 131 wat die kerkraad aan haar gestorwe man se boedel verskuldig was. Ná mev. Hofmeyr se dood in 1914 is die £2 000 ook aan Rondebosch geskenk, waarmee Marais afbetaal kon word.

Marais het in die algemene verkiesing van 1915 in die kiesafdeling Stellenbosch vir die Nasionale Party teen die Suid-Afrikaanse Party se John X. Merriman gestaan, maar het ’n nederlaag van 818 stemme gely. Op Stellenbosch kon bouwerk aan die C.L. Marais-biblioteek in 1899 begin en in 1901 voltooi word danksy 'n ruim skenking deur hom. Dit was die eerste biblioteek op die kampus van wat in 1918 die Universiteit Stellenbosch sou word.

Hy is op Coetzenburg getroud, maar die bron vermeld nie met wie nie. Net een seun is uit dié huwelik gebore.



</doc>
<doc id="120929" url="https://af.wikipedia.org/wiki?curid=120929" title="Knoop-en-doop">
Knoop-en-doop

Knoop-en-doop, knoop-en-kleur, knoopkleuring en knoopverkleuring is tekstielkleuring waar 'n materiaalstuk vir vloeistof ondeurdringbaar stewig geknoop en in kledingverfstof gedompel word om 'n konsentriese sirkelpatroon te kry.

In Afrikaans word die benaming "knoopkleuring" en "knoopbatik" reeds in September 1951 in die "Vrou en Huis" vermeld.


</doc>
<doc id="120930" url="https://af.wikipedia.org/wiki?curid=120930" title="Jati">
Jati

’n Jati (Devanagari: जाति, Bengaals: জাতি, Telugu:జాతి, Kannada:ಜಾತಿ, Malayalam: ജാതി, Tamil:ஜாதி, letterlik "geboorte") is ’n groep clans, stamme, gemeenskappe of subgemeenskappe in Indië. Elke "jati" word gewoonlik verbind met ’n sekere beroep, stam, godsdiens of taal. Onder die Moslems is die soortgelyke kategorie "Qom" of "Biradri".

’n Persoon se van kan ’n aanduiding van die aard van die gemeenskap of "jati" wees: Gandhi = parfuumverkoper, Dhobi = wasserman, Srivastava = militêre skriba, ens. Op enige plek in Indië kan 500 of meer jati's saam bestaan.




</doc>
<doc id="120931" url="https://af.wikipedia.org/wiki?curid=120931" title="Varna (Hindoeïsme)">
Varna (Hindoeïsme)

Varna (वर्ण) is ’n Sanskrit woord wat soort, orde of klas beteken. Die term verwys na sosiale klasse in lande soos Indië. 

Die stelsel van "varnas" is vir die eerste keer in die antieke Hindoegeskrif die Rigveda (1500-1000 v.C.) genoem as vier dele (mond, arms, dye en voete) van die kosmiese gees Purusha. In latere werke, wat geskoei is op uitsprake in die Upanishads (800-400 v.C.), is hierdie liggaamsdele op die gemeenskap geprojekteer en word genoem dat Brahma, die skeppergod, mense in vier groepe geskape het: 


Geleerdes glo die "varnas" was ’n teoretiese klassifikasie wat deur die Brahmane gevisualiseer is, maar nooit werklik in die gemeenskap toegepas is nie. Die praktiese verdeling van die gemeenskap was altyd eerder volgens "jati's" (geboortegroepe), wat geskoei is op kriteria wat wissel van etniese oorsprong tot beroepe tot godsdiens. 




</doc>
<doc id="120934" url="https://af.wikipedia.org/wiki?curid=120934" title="La Serena">
La Serena

La Serena is die grootste hawestad en vierde grootste stad van Chili. Dit is in 1544 deur Spanjaarde gestig en is die tweede oudste stad ná die hoofstad Santiago de Chile.



</doc>
<doc id="120938" url="https://af.wikipedia.org/wiki?curid=120938" title="Universiteit van Wene">
Universiteit van Wene

Die Universiteit van Wene (Duits: "Universität Wien", Latyns: "Alma Mater Rudolphina Vindobonensis") in die hoofstad Wene is die oudste universiteit met Duits as onderrigmedium asook een van die oudstes in Europa wat reeds in 1365 gestig is. Dit is die grootste universiteit en navorsingsinstelling in die Republiek van Oostenryk, met 19 fakulteite en 9 600 medewerkers, waarvan 6 800 wetenskaplikes en 416 professore, en 'n jaarlikse begroting van €572 miljoen. Met 94 000 nasionale en internasionale studente is dit ook die grootste tersiêre instelling in die Duitssprekende gebied asook een van die grootstes in Europa wat tans 175 studierigtings aanbied.

Die Universiteit van Wene is die enigste in Oostenryk waar studente BA- en MA-grade in Nederlandistiek kan verwerf. Die "Institut für Nederlandistik" met sowat 200 voorgraadse studente uit Oostenryk en heel Europa het ook die "Projek Afrikaans" van stapel gestuur en onderhou die webwerf "Afrikaans in Europa".


</doc>
<doc id="120940" url="https://af.wikipedia.org/wiki?curid=120940" title="Verspreiding van rykdom">
Verspreiding van rykdom

Die verspreiding van rykdom is 'n vergelyking van die rykdom van verskillende lede of groepe in 'n gemeenskap. Dit verskil van inkomsteverspreiding deurdat dit na die ekonomiese verspreiding van die eienaarskap van bates kyk, eerder as na die huidige inkomste. Die verspreiding van rykdom toon ekonomiese verskille volgens die Gini-indeks.

Rykdom in die konteks van hierdie artikel word bepaal deur iemand se netto waarde, soos aangedui deur:
Die woord "rykdom" word dikwels verwar met "inkomste". Dié twee terme beskryf verskillende maar verwante dinge. Rykdom bestaan uit die items van ekonomiese waarde wat 'n individu besit, terwyl inkomste 'n invloei van items van ekonomiese waarde is. Die verhouding tussen rykdom, inkomste en uitgawes is:
Die verspreiding van inkomste verskil van die verspreiding van rykdom. Volgens die Internasionale Vereniging vir Navorsing oor Inkomste en Rykdom is "die wêreldverspreiding van rykdom baie meer ongelyk as die van inkomste".

As 'n individu 'n groot inkomste het, maar ook 'n groot mate van uitgawes, kan die netto uitwerking van daardie inkomste op sy of haar rykdom klein en selfs negatief wees.

Die Verenigde Nasies se definisie van "inklusiewe rykdom" is 'n monetêre maateenheid wat die som van natuurlike, menslike en fisiese bates insluit.
Die gaping tussen die rykes en die armes kan geïllustreer word deur die feit dat die rykste individue in die wêreld bates het wat meer is as die armste 10% van die wêreld se bevolking. Die netto waarde van die wêreld se miljarders het gestyg van minder as $1 triljoen in 2000 tot meer as $7 triljoen in 2015, dus word die gaping dramaties groter.

Persoonlike rykdom verskil tussen volwassenes vanweë baie redes. Sommige individue met min rykdom kan aan die begin van hul loopbaan wees, met min kans of motivering om bates te versamel. Ander het dalk besigheidsterugslae of persoonlike teenspoed ervaar, of leef in dele van die wêreld waar die geleenthede vir die skep van rykdom uitermate beperk is. Aan die ander kant van die spektrum is daar individue wat 'n groot fortuin bekom het deur 'n kombinasie van erfenis, talent, harde werk of bloot deur op die regte tyd op die regte plek te wees. Die rykdompiramide hieronder is in 2013 deur Credit Suisse gemaak; dit vang hierdie verskille in treffende besonderhede vas. Dit het 'n groot basis van houers van min rykdom, met hoër vlakke waar daar progressief minder mense is. In 2003 het Credit Suisse geraam dat 3.2 miljard individue – meer as twee derdes van volwassenes in die wêreld – 'n rykdom van minder as VSA$10,000 het. 'n Verdere een miljard volwasse mense val in die groep van tussen $10,000 en $100,000. Hoewel die gemiddelde besit van rykdom min in die basis en die middelste segment van die piramide is, bedra hul algehele rykdom $40 triljoen.

Die piramide onthul:
Daar is baie maniere waarop die verspreiding van rykdom ontleed kan word. Een voorbeeld is om die rykdom van die rykste 1% te vergelyk met die rykdom van die mediaan (die 50ste) persentiel. In baie gemeenskappe beheer die rykste 10% meer as die helfte van die algehele rykdom.

"Pareto-verspreiding" word dikwels gebruik om die verspreiding van rykdom wiskundig te kwantifiseer, aangesien dit 'n lukrake verspreiding gebruik.

Rykdom oor mense-grafiek (Wealth over people – WOP) is 'n visueel fassinerende manier om die verspreiding van rykdom in 'n land te toon. WOP-grafieke is veranderde verspreiding van rykdom-grafieke. Die vertikale en horisontale skale wys elk persentasies van nul tot een honderd. Ons stel ons voor dat alle huishoudings in die nasie verdeel word van rykste tot armste. Hulle word dan verklein en in 'n ry laat staan op die horisontale skaal, met die rykstes links. Vir enige bepaalde huishouding verteenwoordig sy plek op die kromme hoe sy rykdom vergelyk (as 'n gedeelte) met die gemiddelde rykdom van die rykste persentiel. Vir enige nasie is heel boonste punt van die kromme (mense, 1%; rykdom, 100%) of (1, 100). In die werklike wêreld is twee punte van die WOP-grafiek altyd bekend voordat enige statistiek verkry is. Dit is per definisie die heel boonste punt (1, 100), en die heel regterkantste punt (armste mense, laagste rykdom) of (100, 0) Dié ongelukkige heel regterkantste punt word gegee omdat daar altyd ten minste 1% van huishoudings (in gevangeskap, 'n langtermyn-siekte, ens.) wat glad nie enige rykdom het nie. Aangesien die boonste regterkantste punt vas is, stel ons belang in die vorm van die WOP-kromme tussen hulle. Daar is twee uiterste moontlike vorme van die kromme. Die eerste is die "perfekte kommunis"-WOP. Dit is 'n reguit lyn van die heel linkerkantste punt (maksimum rykdom) horisontaal oor die menseskaal tot p=99. Dan val dit vertikaal tot rykdom = 0 by (100, 0)

Die ander uiterste is die "perfekte tirannie"-vorm. Dit begin links by die tiran se maksimum rykdom van 100%. Dit val dan onmiddellik na nul by mense=2, en hou aan op nul oor die res van die mense. Die tiran en sy vriende (die boonste persentiel) besit dus al die nasie se rykdom. Alle ander burgers is slawe. 'n Voor vanselfsprekende tussenliggende is 'n reguit lyn wat die boonste linkerkantste punt met die onderste regterkantste hoek verbind. In so 'n "diagonale" gemeenskap het die rykste persentiel twee keer die rykdom van die mediaan-persentiel (50%). So 'n gemeenskap is vir baie mense iets om na te streef, veral vir die armes. Trouens, dit is 'n vergelyking met 'n diagonale samelewing wat die basis vir die Gini-koëffisiënt is wat 'n maatstaf is vir die ongelykheid in 'n bepaalde ekonomie. Hierdie Gini-koëffisiënte (40.8 in 2007) toon dat die VSA die derde mees ongelyke ekonomie van al die ontwikkelde lande is (naas Denemarke en Switserland). Die VSA se WOP-grafiek word hieronder getoon. Soos 'n mens kan sien, nader dit die "tiran-kromme".
In baie gemeenskappe is pogings aangewend deur die herverspreiding van eiendom, belasting en wetgewing om rykdom te herversprei, soms om die rykes te ondersteun, en soms om ekonomiese ongelykheid te verminder.

Voorbeelde van dié gebruik gaan so ver terug as die Romeinse republiek in die derde eeu VC, toe wette ingestel is wat die rykdom of grond wat deur enige enkele familie besit word, beperk. Die motivering vir so 'n beperking van rykdom sluit in die begeerte vir die gelykheid van geleenthede, 'n vrees dat baie rykdom tot politieke korrupsie sal lei, tot die opvatting dat deur rykdom te beperk sal jy die politieke guns wen van 'n sekere groep kiesers, of die vrees dat 'n uiterste konsentrasie van rykdom in 'n rebellie sal uitloop. Verskeie vorme van sosialisme probeer om die ongelyke verspreiding van rykdom te verminder en die sosiale probleme wat daaruit voortspruit.

Gedurende die Verligting in die 18de eeu het Francis Bacon geskryf: "Meer as enigiets anders moet 'n goeie beleid gebruik word dat die rykdom en geld in 'n staat net in 'n paar hande is nie... Geld is soos kunsmis, nie goed nie behalwe as dit versprei word."

Kommunisme het ontstaan as 'n reaksie op 'n verspreiding van rykdom waar enkeles in weelde geleef het terwyl die massa in uiterste armoede geleef het. In die Kommunistiese manifes skryf Marx en Engels: "Van elkeen volgens se vermoë, vir elkeen volgens sy behoefte." Hoewel Marx se idees in naam gebruik is deur verskeie state (Rusland, Kuba, Viëtnam en China in die 20ste eeu), bly 'n Marxistiese utopie ontwykend.

Aan die ander kant het die kombinasie van arbeidsinstansies, tegnologie en sosiale liberalisme die uiterste armoede in die ontwikkelde wêreld verminder, hoewel uiterstes van rykdom en armoede voortduur in die Derde Wêreld.
In die Vooruitsig van die Wêreldwye Agenda 2014 van die Wêreld Ekonomiese Forum word die groeiende ongelykheid van inkomste in die tweede plek as 'n wêreldwye risiko geplaas.

Teen die einde van die 20ste eeu was rykdom gekonsentreer onder die G8-lande en Westerlike geïndustrialiseerde lande, saam met etlike Asiatiese en Opec-lande.

'n Studie van die Wêreldinstituut vir Ontwikkelings- Ekonomiese Navorsing deur die Verenigde Nasies-universiteit berig dat die rykste 1% van volwassenes 40% van wêreldwye bates in 2000 besit het, en dat die rykste 10% 85% besit het. Die onderste helfte van die wêreld se volwasse bevolking besit 1% van die wêreldwye rykdom.
Hoewel 'n groot hoeveelheid huishoudings nie grond besit nie, het min geen inkomste nie. Byvoorbeeld, 10% van die grondeienaars (almal maatskappye) in Baltimore, Maryland, besit 58% van die belasbare grondwaarde. Die onderste 10% wat enige grond besit, besit minder as 1% van die totale waarde.
Die tabel is saamgestel uit inligting wat verkry is uit Credit Suisse se "Wêreldwye-rykdomdataboek", wat in 2013 uitgegee is.


</doc>
<doc id="120941" url="https://af.wikipedia.org/wiki?curid=120941" title="Bugs Bunny">
Bugs Bunny

Bugs Bunny is 'n haas in 'n strokiesprent wat gaande is oor wortels. Die karakter is deur Warner Bros vir hulle tekenreekse "Looney Tunes" en "Merrie Melodies" geskep, en het een van die bekendste tekenfilmfigure ter wêreld geword.

Bugs is veral bekend vir die frase ""What's up, doc?"" (in 'n New Yorkse aksent) wat die eerste keer op 27 Julie 1940 in "A Wild Hare" gehoor is. Bugs verskyn egter al in 1938 in 'n fliek van Porky Pig: "Porky's Hare Hunt". Sedert sy debuut is Bugs in talle kortfilms, speelfilms, TV-reekse, strokiesprente, videospeletjies, pretparkritte en advertensies gebruik. Hy was die tweede tekenkarakter (na Mickey Mouse) om 'n ster op die Hollywood Walk of Fame te ontvang.

Bugs is 'n vermenslikte konyn of haas (daar word tot vandag toe bespiegel wat hy nou regtig is) met 'n grys-wit pels. Met uitsondering van sy wit handskoene, dra hy geen klere nie.

Bugs raak in bykans elk film waarin hy speel by 'n konflik met ander karakters betrokke, hoewel dit selde sy skuld is. Hy probeer meestal om konflik te vermy, maar as iemand hom kwaad maak, deins hy vir niks terug nie. Wanneer hy sy geduld verloor en openlik moeilikheid soek, kondig hy dit altyd aan met die sin: ""Of course you realize, this means war!""

In die films van die jare dertig en veertig word Bugs as 'n wilde konyn uitgebeeld. So woon hy onder die grond in 'n gat. Hy gedra homself ook kinderagtig. In latere films word hy kalmer en gedra hy homself meer volwasse. In teenstelling tot ander tekenfilmfigure trek hy self maar selde aan die kortste end.

Volgens historici is Bugs op 'n Walt Disney-karakter genaamd "Max Hare" gebaseer. Die karakter is deur Charlie Thorson vir die "Silly Symphonies"-film "The Tortoise and the Hare" ontwerp. 'n Prototipe van Bugs Bunny is al in 1938 in die film "Porky's Hare Hunt" gebruik.

Bugs maak sy amptelike debuut in 1940 in "A Wild Hare". Dit word as Bugs se eerste amptelike optrede gesien, omdat hy in die film vir die eerste keer soos die Bugs Bunny wat mense tans ken lyk. Sy naam word vir die eerste keer in die daaropvolgende film, "Elmer's Pet Rabbit", vermeld. Beide films was 'n groot sukses gewees, en het Bugs een van die bekendste karakters van die "Looney Tunes"-reeks gemaak. In ongeveer 1942 het Bugs ook die ster van die "Merrie Melodies"-reeks geword. Hy is daarna in talle film gebruik.

Bugs het ook van die doek/skerm af bekend geword. Hy word die gelukbringer vir Warner Bros, soos Mickey Mouse die gelukbringer van Disney was. Van 1943 tot 1946 was Bugs Bunny ook die gelukbringer van die "Kingman Army"-lugveld in Arizona gewees.

Mel Blanc was die bekendste akteur agter Bugs Bunny se stem. Hy vertolk die rol vanaf Bugs se debuut, vir 51 jaar. Na sy dood in 1989 neem Jeff Bergman die rol oor. Ander akteurs wat vir Bugs gepraat het, is:




</doc>
<doc id="120942" url="https://af.wikipedia.org/wiki?curid=120942" title="Erfenis">
Erfenis

Erfenis is die gebruik om eiendom, titels, skuld, regte en verpligtinge oor te dra ná die dood van 'n individu. Die reëls vir erfenis verskil tussen gemeenskappe en het met verloop van tyd verander.

Volgens die wet is 'n "erfgenaam" 'n persoon wat daarop geregtig is om 'n deel van die oorledene se eiendom te ontvang, onderworpe aan die erfenisreëls in die jurisdiksie waar die oorledene gesterf het of eiendom besit het ten tyde van sy of haar dood. Iemand word nie 'n erfgenaam voor die dood van die oorledene nie, aangesien die presiese identiteit van die mense wat geregtig is om te erf eers dan bepaal word. Lede van heersende adellike of koninklike families wat volgens verwagting sal erf, word "regmatige erfgename" (of troonopvolgers) genoem as hulle eerste geregtig is en dit nie moontlik is dat hulle deur 'n ander eis vervang kan word nie; andersins is hulle "vermoedelike erfgename".

In die moderne reg verwys die terme erfenis en erfgenaam uitsluitlik na erfopvolging van eiendom deur afstamming van 'n oorledene wat sonder 'n testament gesterf het. Mense wat eiendom in erfopvolging na aanleiding van 'n testament ontvang, word gewoonlik "begunstigdes" genoem.

Gedetailleerde antropologiese en sosiologiese studies is gedoen oor die gebruike van patriliniêre erfenis, waar slegs manlike kinders kan erf. Party kulture gebruik ook matriliniêre erfopvolging, waar eiendom net met die vroulike lyn langs beweeg, gewoonlik na die suster van die oorledene se seun; maar ook, in sommige gemeenskappe, van die ma na haar dogters. Sommige antieke gemeenskappe en die meeste moderne state gebruik gelykmakende erfenis, sonder diskriminasie gegrond op geslag en/of volgorde van geboorte.

Die Koran het 'n aantal verskillende regte en beperkinge ten opsigte van erfenis in gebruik gestel, insluitend algemene verbeterings in die behandeling van vroue in die gesinslewe vergeleke met die voor-Islamitiese gemeenskappe in die Arabiese Skiereiland in daardie tyd. Die Koran het ook pogings aangewend om die erfeniswette reg te stel en sodoende 'n volledige regstelsel daar te stel. Hierdie ontwikkeling was in teenstelling met voor-Islamitiese gemeenskappe waar die reëls vir erflating heelwat verskil het. Boonop het die Koran bykomende erfgename wat nie in voor-Islamitiese tye geregtig was om te erf nie, en noem nege familielede waarvan ses vroulik en drie manlik is. Die Koran het ook beperkinge ingebring in die testamentêre mag van 'n Moslem wat sy eiendom verdeel. In 'n testament kan 'n Moslem net een derde van sy eiendom uitdeel.

Die Koran bevat net drie verse wat spesifieke besonderhede oor erfenis en aandele gee, benewens enkele ander verse wat oor testament-aangeleenthede handel. Dié inligting is as 'n beginpunt deur Moslem-regskenners gebruik wat die wette van erfenis nog verder uiteengesit het met die gebruik van Hadith, asook metodes van juridiese redenering soos Qiyas. Deesdae word erfenis beskou as 'n integrale deel van die Sharia-wet en sy toepassing deur Moslems is verpligtend, hoewel baie mense wat wel Moslems is ander erfenisgebruike het.

Erfenis is in Joodse gebruik patriliniêr. Die pa – dus die eienaar van die grond – bemaak net aan sy manlike afstammelinge, gevolglik het die Beloofde Land van een Joodse vader na sy seuns gegaan.

As daar geen lewende seuns was nie en geen afstammelinge van enige seuns wat voorheen geleef het nie, kon dogters erf. In Numeri 27:1-4 het die dogters van Selófhad (Magla, Noa, Hogla, Milka en Tirsa) van die stam Manasse na Moses gekom en vir hul pa se erfenis gevra, aangesien hulle nie broers gehad het nie. Die volgorde van erfenis word uiteengesit in Numeri 27:7-11: 'n man se seuns erf eerste, die dogters as daar geen seuns is nie, broers as hy geen kinders het nie, en so aan.

Later, in Numeri 36, het hoofde van die families van Manasse se stam na Moses gekom en daarop gewys dat as 'n dogter erf en dan met 'n man trou wat nie van haar vaderlike stam is nie, sal haar grond oorgaan van haar geboortestam se erfenis na haar huwelikstam s'n. Dus is nog 'n reël neergelê: As 'n dogter grond erf, moet sy met iemand binne haar vaderlike stam trou. (Die dogters van Selófhad het met die seuns van hul pa se broers getrou. Daar is geen aanduiding dat dit nie" hul "keuse was nie.)

Die verhandeling Baba Bathra, wat gedurende die laat Oudheid in Babilon geskryf is, handel breedvoerig oor kwessies van die eienaarskap van eiendom en erfenis volgens die Joodse wet. Ander werke oor rabbynse wette, soos die ʻim yeter ha-mikhtavim be-divre ha-halakhah be-ʻAravit uve-ʻIvrit uve-Aramit handel ook oor erfeniskwessies. Die eerste, wat dikwels as Mishneh Torah afgekort word, is deur Maimonides geskryf en was baie belangrik in die Joodse tradisie.

Al hierdie bronne stem saam dat die eersgebore seun geregtig is op 'n dubbele erfdeel van sy pa se boedel: Deuteronomium 27:17. Dit beteken byvoorbeeld dat as 'n pa vyf seuns nalaat, kry die eersgeborene 'n derde van die boedel en elk van die ander vier kry 'n sesde. As hy nege seuns agtergelaat het, kry die eersgeborene 'n vyfde en elk van die ander agt 'n tiende. As die oudste oorlewende seun nie die eersgeborene is nie, is hy nie op die dubbele erfdeel geregtig nie.

Philo van Alexandrië en Josephus het ook geskryf oor die Joodse erfeniswette, en hulle geprys as beter as enige ander regstelsel van hul tyd. Hulle het ook saamgestem dat die eersgebore seun 'n dubbele erfdeel van sy pa se boedel moet ontvang.

Die verspreiding van geërfde rykdom is dikwels ongelyk. Die meerderheid kan dalk min kry, terwyl enkele mense 'n groter bedrag erf, met die kleiner bedrag wat na die dogter in die gesin gaan. Die bedrag wat geërf word, is dikwels veel minder as die waarde van die besigheid wat aanvanklik aan die seun gegee is, veral wanneer die seun 'n florerende multimiljoenrand-onderneming oorneem, en die dogter net geregtig is op die res van die werklike erfenis, wat op veel minder te staan kom as die waarde van die besigheid wat aan die seun gegee is. Dit word veral in kulture in die ou wêreld gesien, maar duur tot vandag in baie families voort.
Argumente om erfenisongelykheid uit die weg te ruim sluit eiendomsreg en die meriete van die individuele toewysing van kapitaal teenoor die regering wat op rykdom beslag kan lê en herverdeel in, maar dit los nie die probleem van erfenisongelykheid op nie. Wat erfenisongelykheid betref, fokus sommige ekonome en sosioloë op die oordrag van inkomste en rykdom tussen generasies wat 'n regstreekse uitwerking het op 'n mens se moontlikhede van opgang maak en klasposisie in die gemeenskap. Nasies verskil oor die politieke struktuur en beleidsopsies wat die oordrag van rykdom beheer.

Volgens statistieke van die Amerikaanse federale regering wat Mark Zandi in 1985 saamgestel het, was die gemiddelde Amerikaanse erfenis $39,000. In die daaropvolgende jare was die algehele bedrag van die totale jaarlikse erfenis meer as dubbel, en het $200 miljard bereik. Teen 2050 sal daar 'n geraamde $25 triljoen van erflatings oor generasie heen oorgedra word.

Sommige navorsers skryf hierdie styging toe aan die generasie van die naoorlogse kinders. Histories is die naoorlogse kinders die groot toestroming van kinders wat na die Tweede Wêreldoorlog verwek is. Vir dié rede sê Thomas Shapiro dat hierdie generasie "in die middel is van die grootste erfenis van rykdom in die geskiedenis". Geërfde rykdom kan verklaar hoekom baie Amerikaners wat ryk geword het 'n "beduidende voorsprong" gekry het. In September 2012, volgens die Instituut vir Politieke Studies, het "meer as 60%" van Forbes se 400 rykste Amerikaners "in beduidende bevoorregting grootgeword". Die Franse ekonoom Thomas Piketty behandel dié verskynsel in sy topverkoperboek "Capital in the Twenty-First Century", wat in 2013 verskyn het.

Erfenis het 'n groot uitwerking op stratifikasie. Erfenis is 'n integrale deel van familie-, ekonomiese en wetlike instellings, en 'n basiese meganisme in klasstratifikasie. Dit beïnvloed ook die verspreiding van rykdom op 'n gemeenskapsvlak. Die totale opeenhopende uitwerking van erfenis op stratifikasie neem drie vorme aan. Die eerste vorm van erfenis is die erf van kulturele kapitaal (byvoorbeeld spraakstyl, hoër status van sosiale sirkels en estetiese voorkeure). Die tweede vorm van erfenis is deur familiale toetrede in die vorm van inter vivos-oordragte (byvoorbeeld geskenke tussen die lewendes), veral in kritieke oomblikke in die verloop van die lewe. Voorbeelde is onder meer gedurende 'n kind se mylpaalstadiums soos om kollege toe te gaan, te trou, 'n werk te kry en 'n huis te koop. Die derde vorm van erfenis is die oordrag van groot erflatings wanneer die erflater sterf, wat lei tot 'n beduidende ekonomiese voordeel wat in die kinders se volwasse lewe ophoop. Die oorsprong van die stabiliteit van ongelykhede is tasbaar (persoonlike eiendom wat 'n mens kan bekom) en ook kultureel, wat gegrond is op verskillende kindgrootmaakgebruike en wat gerig is op die sosialisering volgens 'n sosiale klas of ekonomiese posisie. Kindgrootmaakgebruike onder diegene wat rykdom geërf het, kan byvoorbeeld daaroor gaan dat hulle eerder deel van sekere groepe wil wees ten koste van ander aan die onderpunt van die sosiale hiërargie.

Die mate waartoe ekonomiese status en erfenis oor generasies heen oorgedra word, bepaal 'n mens se lewenskanse in die gemeenskap. Hoewel baie mense 'n mens se sosiale oorsprong en opvoeding koppel aan lewenskanse en geleenthede, kan opvoeding nie dien as die mees invloedryke voorspeller van ekonomiese vooruitgang nie. Trouens, kinders van welaf ouers ontvang gewoonlik beter onderrig en put voordeel uit materiële, kulturele en genetiese oorerwing. Net so is die verkryging van skoolopleiding dikwels blywend oor generasies heen en in families met groter bedrae erfenis is dit moontlik om groter bedrae menslike kapitaal te verkry en oor te dra. Laer bedrae menslike kapitaal en erfenis kan ongelykheid in die huismark en hoër onderwys laat voortbestaan. Navorsing toon dat erfenis 'n belangrike rol speel in die versameling van behuisingsrykdom. Diegene wat 'n erfenis ontvang, sal meer waarskynlik 'n huis besit as diegene daarsonder, ongeag die grootte van die erfenis.

Minderhede en individue van sosiaal minder bevoorregte agtergronde ontvang dikwels minder erfenis en rykdom. Gevolglik kan swart mense uitgesluit wees van erfenisvoorregte en sal meer waarskynlik huise huur of in armer buurte bly, asook opvoedkundig minder vermag vergeleke met wit mense in Amerika. Individue met 'n beduidende hoeveelheid rykdom en erfenis trou dikwels met ander in dieselfde sosiale klas om hul rykdom te beskerm en die volgehoue oordrag van erfenis oor generasies heen te verseker; sodoende word 'n siklus van bevoorregting volgehou.

Lande met die hoogste ongelykhede in inkomste en rykdom het dikwels die hoogste voorkoms van moorde en siekte (soos vetsug, diabetes en hoë bloeddruk). 'n Artikel in die New York Times het aan die lig gebring dat die VSA die wêreld se rykste land is, maar 29ste in lewensverwagting, na Jordanië en Bosnië. Dit word toegeskryf aan onder meer die groot mate van erfenisongelykheid in die land.

Wanneer die sosiale en ekonomiese ongelykhede wat om erfenis wentel deur belangrike sosiale instellings soos familie, opvoeding, godsdiens, ens. aan die gang gehou word, word dié verskillende lewensgeleenthede na elke volgende generasie oorgedra. Gevolglik word hierdie ongelykhede deel van die algehele sosiale struktuur.


</doc>
<doc id="120944" url="https://af.wikipedia.org/wiki?curid=120944" title="Buick">
Buick

Buick is 'n Amerikaanse motorvoertuig wat deur General Motors (GM) vervaardig word. Die naam word uitgespreek as "Bjoewik". Hierdie voertuie is van 1903 deur die Buick-motormaatskappy gebou, wat later tot die stigting van GM sou lei. Dit is 'n luukse motor met uitstekende werkverrigting en waarde. Ná die beëindiging van die Saturnus-handelsmerk het GM aangekondig dat die Buick se stilering op die Duitse Opel gebaseer sal wees.

David Dunbar Buick is op 17 September 1854 in Skotland gebore. Toe hy twee jaar oud was emigreer hy met sy ouers na Detroit in die Verenigde State. In 1869 begin hy te werk by 'n besigheid wat loodgietersprodukte maak. Die maatskappy het in 1882 probleme ondervind, waarna hy en 'n medewerker dit oorneem. Buick was ook die uitvinder van onder meer die tuinsproeier en 'n goedkoper metode om gietyster met glasuur te bedek. Met hierdie innoverings het die besigheid onder hul bestuur gedy.

In die 1890's raak Buick geïnteresseerd in die binnebrandenjin. In 1899 verkoop hy sy aandeel in die besigheid vir $100 000 en begin hy die "Buick Auto-Vim and Power Company". Hier het hy hom veral op stilstaande enjins toegespits. Later begin hy ook met motorkarre, maar sy geld raak op, en slegs een kar is gebou.

In 1902 stig hy die "Buick Manufacturing Company" met die bedoeling om enjins en motors te bou en te verkoop. Teen die einde van die jaar was sy geld egter weer op. Hierdie keer kon hy darem twee karre lewer. Tog het hy die kopklepmotor uitgevind, wat beter werkverrigting as die syklepmotor gelewer het. In 1903 leen Buick $5000 van 'n vriend, waarmee hy op 19 Mei 1903 die "Buick Motor Company" in Flint, Michigan, oprig.

Buick verkoop later die besigheid aan James Whiting, wat William Durant kry om die maatskappy te lei. Dit was die einde van Buicks se betrokkenheid by die maatskappy. Onder Durant se leierskap het dit egter tot die grootste motorvervaardiger van die Verenigde State uitgebrei. In 1908 word die winste gebruik om General Motors te stig (met Buick-motors as 'n dogtermaatskappy).

Tans in produksie:

Gestaak:



</doc>
<doc id="120945" url="https://af.wikipedia.org/wiki?curid=120945" title="Gebruikergeskepte inhoud">
Gebruikergeskepte inhoud

Gebruikergeskepte inhoud is enige vorm van inhoud wat geskep is deur gebruikers van 'n stelsel of diens en openbaar beskikbaar gestel word op daardie stelsel. Gebruikergeskepte inhoud kom meestal voor as bydraes op aanlynplatforms, soos op sosialemedia-webwerwe, en kan verskeie soorte inhoud insluit soos blogbydraes, wiki's, video's en opmerkings.

Die term "gebruikergeskepte inhoud" (GGI) en die konsep waarna dit verwys het in die middel-2000's deel van die hoofstroomgebruik geword en het ontstaan in die webpublisering- en inhoudproduksiesirkels van nuwe media. Die BBC het 'n gebruikergeskepte inhoud-platform vir sy webtuiste in 2005 geskep, en die tydskrif Time het "Jy" as die Persoon van die Jaar in 2006 aangewys, na aanleiding van die toename in die produksie van gebruikergeskepte inhoud op die internet.

Gebruikergeskepte inhoud word gebruik vir 'n verskeidenheid toepassings, insluitend probleemverwerking, nuus, vermaak, reklame, skinder en navorsing. Dit is 'n voorbeeld van die demokratisering van inhoudproduksie; waar daar in die 1970's en 1980's tradisionele "hekwagte" soos koerantredakteurs en uitgewers die hoofde van nuusprogramme was wat alle inhoud en inligting goedgekeur het voordat dit uitgesaai of uitgegee is, was 'n groot aantal individue in die 1990's en 2000's, namate mediaproduksie deur nuwe tegnologieë meer toeganklik, gebruikersvriendelik en bekostigbaar vir die algemene publiek geword het, in staat om teks, digitale foto's en digitale video's aanlyn te publiseer, met min of geen "hekwagte" of filters.

Die opkoms van gebruikergeskepte inhoud het 'n verskuiwing teweeg gebring in mediaorganisasies wat inhoud aanlyn skep, na die aanbied van geriewe waar amateurs hulle eie inhoud kan plaas. Gebruikergeskepte inhoud word gekenmerk as burgerlike media teenoor die "verpakte goedere-media" van die afgelope eeu. Burgerlike media is gehoorgeskepte terugvoering en nuusdekking. Mense gee hul resensies en deel stories in die vorm van gebruikergeskepte en gebruikeropgelaaide klank- en videogrepe. Eersgenoemde is 'n tweerigtingproses in teenstelling met die eenrigtingverspreiding van laasgenoemde. Gespreks- of tweerigtingmedia is 'n belangrike eienskap van die sogenaamde Web 2.0, wat die plasing van jou eie inhoud en kommentaar op ander mense s'n aanmoedig.

Die rol van die passiewe gehoor het dus verander sedert die koms van Nuwe Media, en 'n steeds-groeiende aantal deelnemende gebruikers maak gebruik van die interaktiewe geleenthede, veral op die internet, om onafhanklike inhoud te skep. Voetsool-eksperimentering skep dan 'n vernuwing van klank, kunstenaars, tegnieke en verhoudings met gehore wat dan deur die hoofstroommedia gebruik word. Die aktiewe, deelnemende en skeppende gehoor voer deesdae hoogty met taamlik toeganklike media, hulpmiddels en toepassings, en dié kultuur beïnvloed op sy beurt massamediamaatskappye en wêreldwye gehore.

Die Organisasie vir Ekonomiese Samewerking en Ontwikkeling bepaal drie sentrale denkrigtings vir gebruikergeskepte inhoud:
Dit is belangrik om 'n doelwit te hê voordat iemand probeer om deel van die GGI/sosiale netwerk-omgewing te word. Maatskappye kan byvoorbeeld gebruikers vra om hul resensies regstreeks op hul Facebook-blaaie te plaas. Dit kan rampspoedig wees as die gebruiker iets plaas wat mense teen die produk gekant maak.

Gebruikergeskepte inhoud het moontlik ontstaan met die "briewe aan die redakteur"-rubrieke in koerante van die 18de eeu. In die 1990's het etlike elektroniese bulletinbordstelsels gegrond op die gebruikergeskepte inhoud ontstaan. Sommige van hierdie stelsels is in webruimtes omskep, insluitend die rolprentinligtingwebwerf IMDb, wat in die 1990's as rec.arts.movies begin het. Met die groei van die wêreldwye web het die fokus na webwerwe verskuif, waarvan etlikes gegrond is op gebruikergeskepte inhoud, insluitend Wikipedia (2001) en Flickr (2004).

Die BBC het in April 2005 'n gebruikergeskepte inhoud-span as 'n proefneming begin met drie personeellede. Kort na die Londense bomontploffings op 7 Julie 2005 en die brand by die Buncefield-olieopslagplek, is die span permanent aangestel en uitgebrei, wat 'n weerspieëling is van die toetrede tot die hoofstroom van burgerlike joernalistiek. Ná die Buncefield-ramp het die BBC meer as 5,000 foto's van kykers ontvang. Die BBC betaal nie normaalweg vir inhoud wat deur kykers geskep is nie.

In 2006 het CNN die CNN iReport van stapel gestuur, 'n projek met die oogmerk om gebruikergeskepte nuus aan CNN te lewer. Sy teenstander Fox News Channel het daarna sy eie projek begin, wat hy "uReport" genoem het. Dit was tipies van die nuusorganisasies in 2005–2006, wat veral na die Londense bomontploffings besef het dat burgerlike joernalistiek besig was om 'n beduidende deel van uitgesaaide nuus te word. Sky News kry byvoorbeeld gereeld foto's en video's van hul kykers.

Gebruikergeskepte inhoud was die onderwerp van Time se aanwysing van 2006 se Persoon van die Jaar as "Jy", bedoelende al die mense wat bygedra het tot gebruikergeskepte inhoud op byvoorbeeld YouTube en Wikipedia. 'n Voorloper van gebruikergeskepte inhoud wat op YouTube opgelaai is, was "America's Funniest Home Videos".

Terwyl die voordele verbonde aan gebruikergeskepte inhoud vir die aanbieder van die inhoud duidelik is, is die voordele vir die bydraer minder regstreeks. Daar is verskeie teorieë agter die motivering om gebruikergeskepte inhoud by te dra, wat wissel van altruïsties, sosiaal en materialisties. Vanweë die hoë waarde van gebruikergeskepte inhoud, gebruik baie webruimtes aansporings om die skep daarvan aan te moedig. Hierdie aansporings kan oor die algemeen verdeel word in onuitgesproke aansporings en uitdruklike aansporings.

Daar is baie soorte gebruikergeskepte inhoud: internetforums, waar mense oor verskeie onderwerpe praat; blogs is dienste waar gebruikers oor verskillende onderwerpe bydraes kan lewer – die belangrikste blogdienste is: Blogger, Tumblr en WordPress. Daar is ook wiki's, waar elke anonieme gebruiker die inhoud kan redigeer en veranderinge aanbring soos op Wikipedia en Wikia. Ander soorte gebruikergeskepte inhoud is sosialenetwerk-webwerwe soos Facebook, Twitter, Instagram en VK waar gebruikers met mekaar in wisselwerking tree deur te gesels, boodskappe te stuur of foto's en skakels te plaas. Maatskappye soos YouTube stel gebruikers in staat om inhoud te skep en te gebruik.

Vermaakmediapublikasies sluit Reddit, 9Gag, 4chan, Upworthy, Inbound.org en Distractify. Webwerwe soos 9Gag stel gebruikers in staat om memes en vinnige videogrepe te skep. Webwerwe soos Tech in Asië en Buzzfeed betrek lesers by professionele gemeenskappe deur artikels te plaas met gebruikergeskepte kommentaarafdelings. Ander soorte is "fanfiction" soos FanFiction.Net, imageboards; verskeie kunswerke soos deviantArt en Newgrounds; die deel van selfoonfoto's en -video's soos Picasa en Flickr; gebruikerresessiewebwerwe; sosiale netwerke vir klank soos SoundCloud; en massaborgskappe soos Kickstarter of crowdsourcing. Sekere vorme van gebruikergeskepte inhoud kan beskou word as burgerlike joernalistiek.
, 'n gratis ensiklopedie, is een van die grootste gebruikergeskepte inhoud-databasisse in die wêreld.

'n Fotodeel-webwerf soos Flickr is 'n webwerf waar gebruikers hul persoonlike foto's kan plaas en hulle etikette gee na aanleiding van hul "motivering". Flickr bied nie net die foto's aan nie, maar stel hulle aan die publiek beskikbaar vir hergebruik en selfs om verander te word. Dit bevat uitsluitlik gebruikergeskepte inhoud.

Die ingebruikneem van Web 2.0-tegnologie in nuuswebwerwe het dit moontlik gemaak dat aanlyngebruikergeskepte inhoud van sosiale platvorms soos MySpace, LiveJournal en persoonlike blogs na die hoofstroom- aanlynjoernalistiek beweeg, in die vorm van kommentaar oor nuusberigte wat deur professionele joernaliste geskryf is, en ook deur opnames, die deel van inhoud en ander vorme van burgerlike joernalistiek.

Sedert die middel-2000's moes joernaliste en uitgewers dink oor die uitwerking wat gebruikergeskepte inhoud gehad het op hoe nuus gepubliseer, gelees en gedeel word. 'n 2016-studie van uitgewers se sakemodelle dui daarop dat lesers van aanlyn nuusbronne artikels deur sowel joernaliste as gebruikers beskou as van waarde – solank die gebruikers kundiges is op die gebied waaroor hulle skryf. In reaksie hierop word voorgestel dat aanlyn nuuswebwerwe hulself nie net moet beskou as 'n bron van artikels en ander soorte joernalistiek nie, maar ook as 'n platform vir die betrokkenheid by en terugvoering van hul gemeenskappe. Die voortgesette betrokkenheid by 'n nuuswebwerf wat moontlik is vanweë die interaktiewe aard van gebruikergeskepte inhoud word beskou as 'n toekomstige bron van volhoubare inkomste vir uitgewers van aanlynjoernalistiek.

Die gebruik van gebruikergeskepte inhoud is opmerklik in die pogings om aanlyn te bemark, veral onder millenniale.  'n Goeie rede hiervoor is dat 14% van verbruikers in Amerika handelsadvertensies vertrou, terwyl 48% van verbruikers GGI vertrou. Al hoe meer maatskappye gebruik GGI-tegnieke in hul bemarkingsveldtogte, soos Starbucks met hul Wit Beker-kompetisie waar klante meegeding het oor wie die beste gekrabbel (doodle) op sy beker kon teken.

Die doeltreffendheid van GGI in bemarking is ook beduidend. Byvoorbeeld, die "Share a Coke"-veldtog van Coca-Cola waarin klante foto's van hulself met bottels op sosiale media kon plaas, het gelei tot 'n inkomstestyging van 2%. Vir millenniale kan GGI hul aankoopbesluite 59% van die kere beïnvloed, terwyl 84% sê dat GGI op 'n maatskappy se webwerf 'n mate van invloed het op wat hulle koop, gewoonlik op 'n positiewe manier. Oor die algemeen heg verbruikers meer waarde aan eweknieë se aanbevelings en resensies as dié van professionele mense.


</doc>
<doc id="120948" url="https://af.wikipedia.org/wiki?curid=120948" title="Metropool">
Metropool

'n Metropool is 'n groot stad of stedelike agglomerasie, ook genoem stedegroep, wat 'n beduidende ekonomiese, politieke en kulturele sentrum vir die land of streek is, en 'n belangrike middelpunt vir streeks- en internasionale verbindings, handel en kommunikasie. Die term is Grieks ("Μητρόπολη") en beteken die "moederstad" van 'n kolonie (in die antieke sin), dus 'n stad wat setlaars uitstuur. Dit is later veralgemeen om te verwys na 'n stad wat beskou word as die middelpunt van 'n spesifieke aktiwiteit, of enige groot, belangrike stad in 'n land.

'n Groot stad wat aan 'n groter stedelike agglomerasie behoort, maar nie die kern van die agglomerasie is nie, word nie gewoonlik beskou as 'n metropolis nie, maar as 'n deel daarvan.

In die antieke verlede was metropool die woord vir 'n stad of staat van oorsprong van 'n kolonie. Baie groot stede wat deur antieke beskawings gestig is, word beskou as belangrike metropole van hul tyd vanweë hul groot bevolkings en belangrikheid. Party van hierdie antieke metropole het oorleef tot in die moderne tye en is van die wêreld se oudste onafgebroke bewoonde stede.

Volgens moderne kriteria word Rome beskou as die heel eerste metropool, met 1 miljoen mense in jaar 1 en 'n stedelike kultuur wat argitektuur ingesluit het wat in baie eeue nie geëwenaar is nie.

Die konsep van 'n wêreldstad is 'n stad wat 'n regstreekse en tasbare uitwerking het op wêreldsake op sosio-ekonomiese maniere. 'n Poging om wêreldstede te definieer en te kategoriseer deur finansiële maatstawwe is gedoen deur die Globalisering en Wêreldstedenavorsingnetwerk, wat hoofsaaklik gesetel is in die Loughborough-universiteit in Engeland. Die studie het stede in volgorde geplaas na aanleiding van hul verskaffing van "gevorderde produsentedienste" soos rekeningkunde, reklame, finansies en regte.

'n Metropool is nie noodwendig 'n wêreldstad nie – of, as dit een is, is dit dalk nie onder die grootstes nie – weens sy lewenstandaard, ontwikkeling en infrastruktuur. 'n Metropool wat ook 'n wêreldstad is, is 'n wêreldmetropool.

Kaïro en Alexandrië word beskou as Egipte se grootste metropole.

Lagos is die grootste metropoolse stad in Nigerië.

In Suid-Afrika is 'n metropolitaanse munisipaliteit of "Kategorie A-munisipaliteit" 'n munisipaliteit wat die funksies van die plaaslike regering vir 'n stedegroep uitvoer. Dit is in teenstelling met areas wat hoofsaaklik landelik is, waar die plaaslike regering in distriksmunisipaliteite verdeel is (wat vergelyk kan word met 'n "county" in die VSA) en 'n plaaslike munisipaliteit. Daar is agt metropolitaanse munisipaliteite in Suid-Afrika: Johannesburg, Tshwane (Pretoria), Ekurhuleni (Oos-Rand), Kaapstad, Buffalo-stad (Oos-Londen), eThekwini (Durban), Mangaung (Bloemfontein) en die Nelson Mandelabaai Metropolitaanse Munisipaliteit (Port Elizabeth/Uitenhage).

In die Volksrepubliek van Bangladesj is daar elf metropolitaanse areas: Dhaka-Noord, Dhaka-Suid, Gazipur Chittagong, Rajshahi, Khulna, Sylhet, Barisal en Rangpur. Grond is duur en inwoners het 'n beter stedelike lewenstyl. Spesiale polisiedepartemente word toegewys vir die metropolitaanse stede, en daar is stadskorporasies waarvoor burgemeesters vir 'n vyfjaar-periode verkies word. Die meeste van hierdie stede het 'n bevolkingsdigtheid van 35,000/vierkante myl, en meer. Dhaka word beskou as 'n megastad omdat sy bevolking meer as 10 miljoen is.

In Indië is daar 47 metropolitaanse stede. Volgens die 2011-sensus is die toptien metropolitaanse stede volgings hul bevolking Mumbai, Delhi, Bengaluru, Hyderabad, Ahmedabad, Chennai, Kolkata, Surat, Pune en Jaipur. Die sensuskommissie het die kwalifikasie vir 'n metropolitaanse stad omskryf as "die stede wat 1 miljoen of meer inwoners het" en 'n megastad as "die stede wat 4 miljoen en meer inwoners het".

In Indonesië is die metropolitaanse stede in Jabodetabek (Jakarta, Bogor, Depok, Tangerang, Bekasi), die grootste metropolitaanse gebied in Suidoos-Asië en die vyfde grootste metropolitaanse gebied in die wêreld (2007). Die ander stede is Surabaya, Bandung, Semarang en Medan.

In Iran is die metropolitaanse stede Teheran en Mashhad, asook ander stede soos Shiraz, Karaj, Isfahan, Tabriz, Ahvaz en Qom.

In Israel is daar vier vername metropolitaanse areas: Tel Aviv, Jerusalem, Haifa, Beer Sheva. Israel se Sentrale Buro vir Statistieke het die grense bepaal van Tel Aviv, Haifa en Beer Sheva, en aan die metropolitaanse area konsentriese sirkels toegewys wat die intensiteit van die hoofstadverbindings bepaal.

Die Japannese regsterm "to" (都) word as benaming vertaal as "metropool", hoewel bestaande vertalings voor dié benaming bestaan het. Gestruktureer as 'n prefekdom pleks van 'n gewone stad, is daar net een "to" in Japan, naamlik Tokio. Sedert 2008 het Japan 11 ander stede met 'n bevolking van meer as 1 miljoen. Dieselfde Kanji-karakter in Chinees of in generiese Japannees (tradisioneel of nie-spesifiek) word op verskeie maniere vertaal: stad, munisipaliteit en spesiale munisipaliteit.

Beiroet, Sidon en Tripoli is drie van die vernaamste metropolitaanse gebiede langs die Libanese kuslyn. Die meeste van Libanon se metropolitaanse gebiede en grootste stede is langs die kus geleë.

Pakistan se die vernaamste metropolitaanse stede is Karachi, Lahore, Faislabad, Multan en die tweelingstede Islamabad (die hoofstad) en Rawalpindi.

Metropolitaanse Manila, of bloot Metro Manila, is die metropolitaanse streek wat die stad Manila en sy omliggende gebiede in die Filippyne insluit. Dit bestaan uit 17 stede, naamlik Manila, Caloocan, Las Piñas, Makati, Malabon, Mandaluyong, Marikina, Muntinlupa, Navotas, Pasay, Pasig, Parañaque, Quezon City, San Juan, Taguig, Valenzuela en Pateros. Die streek is die politieke, ekonomiese, sosiale, kulturele en opvoedkundige sentrum van die Filippyne. Volgens 'n presidensiële verordening is Metro Manila as geheel die setel van die Filippyne se regering, maar die stad Manila is die regering. Die grootste stad in die metropool is die stad Quezon, terwyl die grootste sakedistrik die Makati- sentrale sakedistrik is.

Die Republiek van Singapoer is 'n soewereine stadstaat en 'n metropool.

In die Republiek van Korea is daar sewe spesiale en metropolitaanse stede op selfregerende administratiewe vlak, naamlik Seoul, Busan, Incheon, Daegu, Gwangju, Daejeon en Ulsan.

Taipei, die grootste stad in Taiwan, is die politieke, ekonomiese en kulturele sentrum van die Taiwannese. Die metropolitaanse gebied bestaan uit vier administratiewe distrikte – Taipei, New Taipei, Keelung en Taoyuan – met meer as 8 miljoen inwoners.

Daar is agt metropole in die VAE: Dubai, Abu Dhabi, Sharjah, Al Ain, Ajman, Ras Al Khaimah, Fujairah en Umm al-Quwain. Van hulle is Doebai die grootste.

Slegs Praag het meer as 1 miljoen inwoners.

In Denemarke is die enigste metropool Groter Kopenhagen, wat bestaan uit die hoofstad, Kopenhagen, wat geleë is in die Hoofstadstreek van Denemarke tesame met die naburige streke Landstreek Seeland en die Skåne-Graafskap (Swede). Groter Kopenhagen het 'n inwonertal van sowat 3.5 miljoen. Dié gebied is die digbevolkste area in die Nordiese Landstreek.

Finland se hoofstad, Helsinki, saam met die naburige areas vorm Groter Helsinki, met 'n inwonertal van sowat 1,4 miljoen. Dit is die enigste metropool in die land.

Volgens Frankryk se nasionale statistiese instituut is daar 12 "metropolitaanse stede" in Frankryk. Parys, Lyon en Marseille is die grootste, maar daar is nege ander groot stede: Toulouse, Lille, Bordeaux, Nice, Nantes, Strasbourg, Rennes, Grenoble en Montpellier.

Die grootste Duitse stad volgens administratiewe grense is Berlyn, terwyl Ryn-Ruhr die grootste metropolitaanse gebied is, met meer as 10 miljoen mense. Die belangrikheid van 'n stad word gemeet volgens drie groepe aanwysers, wat ook metropolitaanse funksies genoem word: Die besluitneming- en beheer-funksie, die vernuwing- en mededingingsfunksie, en die poortfunksie. Hierdie funksies word beskou as belangrike terreine vir metropolitaanse gebiede om hul prestasie te ontwikkel.

In ruimtebeplanning word 'n metropool gewoonlik beskou binne sy streekskonteks, gevolglik is die fokus hoofsaaklik op die metropolitaanse streke. Hierdie streke kan monosentraal of multisentraal wees. Elf metropolitaanse streke is as sulks verklaar volgens hierdie aanwysers: Berlyn-Brandenburg, Bremen-Oldenburg, Dresden-Halle-Leipzig, Frankfurt-Ryn-Main, Hamburg, Hannover-Braunschweig-Göttingen-Wolfsburg, München, Neurenberg, Ryn-Neckar, Ryn-Ruhr (met Keulen/Bonn) en Stuttgart.

Sedert 1 Januarie 2015 is daar 14 "metropolitaanse stede" in Italië. Rome, Milaan en Napels en ander groot kerngebiede het stedelike sones van hul omliggende gebiede geneem en hulle in die nuwe entiteite laat saamsmelt, wat die tuiste van een uit elke drie Italianers is. Die "provinsies" is die dele van die platteland wat nie aan enige "Città Metropolitana "behoort nie.

Die Unie van Poolse Metropole (Pools: "Unia Metropolii Polskich"), wat in 1990 gevestig is, is 'n samestelling van die grootste stede in die land. Tans is 12 stede lede van die samestelling, waarvan 11 meer as 'n kwartmiljoen inwoners het. Die grootste metropolitaanse gebied in Pole is, volgens die aantal inwoners, die Silesian-metropool, met 3 miljoen inwoners in die stad en 5 miljoen in die Silesian- metropolitaanse gebied. Warskou is die tweede grootste met 1.7 miljoen inwoners in die stad en 2.7 miljoen in die metropolitaanse gebied. Ander Poolse metropole is Kraków, Łódź, Wrocław, Poznań, Tricity, Szczecin en Bydgoszcz.

Spanje het sowat 15 metropolitaanse gebiede met meer as 500 000 inwoners. Die grootste metropole met 'n inwonertal van meer as 'n miljoen is Madrid, Barcelona, Valencia en Sevilla.

In Turkye word na metropolitaanse stede verwys as "büyükşehir". Daar is 30 metropolitaanse munisipaliteite in Turkye. By verre die grootste is İstanbul, gevolg deur Ankara, İzmir en Bursa.

In Brittanje is die term "the Metropolis" gebruik om na Londen of die Londense stedegroep te verwys. Die term word steeds deur die Londense polisiediens gebruik ("the Met").

Kanada se grootste metropole is Toronto, Montreal en Vancouver.

In Meksiko word die term "metropool" gebruik om te verwys na 'n stedelike gebied wat ekonomies, polities en kultureel belangrik is. Die stad Meksiko verteenwoordig al drie faktore aangesien dit die land se hoofstad en finansiële sentrum is. Ander metropole is Monterrey en Guadalajara, waarvan albei gebiede meer as 4 miljoen inwoners het.

Die ses grootste metropolitaanse stede in die VSA is New York, Los Angeles, Chicago, Dallas, Houston en Philadelphia.

Australië se regering omskryf 'n metropolitaanse gebied as enige distrik met 'n bevolking van meer as 100 000. Volgens dié indeling is daar ten minste 16 metropolitaanse gebiede in Australië, insluitend elke staat se hoofstad. Volgens inwonertal is die grootste hiervan Sydney in Nieu-Suid-Wallis (met 'n stedelike bevolking van 4,757,083 in 2013) en die kleinste is Darwin in die Noordelike Gebied met 'n stedelike bevolking van 103,016 in 2011.

In Argentinië is Buenos Aires die hoofmetropool met 'n inwonertal van sowat 15,5 miljoen. Die Groter Buenos Aires-stedegroep, wat etlike distrikte om Buenos Aires insluit, is die derde grootste stedegroep in Latyns-Amerika. Buenos Aires is die vernaamste politieke, finansiële, nywerheids-, kommersiële en kulturele middelpunt van Argentinië. Daar is byvoorbeeld meer as 300 aktiewe teaters in Buenos Aires.

In Brasilië is São Paulo die hoofmetropool met meer as 20 miljoen inwoners. In dié stad, asook in Rio de Janeiro (6.3 million), het "favelas" (krotbuurte) dekades lank al hoe groter geword soos wat mense van landelike gebiede soontoe migreer het op soek na werk. Ander metropole in Brasilië met meer as 1 miljoen inwoners is onder meer Belém, Belo Horizonte, Campinas, Curitiba, Florianópolis, Fortaleza, Goiânia, João Pessoa, Manaus, Porto Alegre en Recifes.


</doc>
<doc id="120951" url="https://af.wikipedia.org/wiki?curid=120951" title="Satellietfoto">
Satellietfoto

Satellietfoto’s bestaan uit foto’s van die Aarde en ander planete wat deur satelliete versamel is. Fotosatelliete word deur regerings en maatskappye oor die wêreld heen bedryf. Satellietfotomaatskappye verkoop die foto’s in lisensie. Foto’s word gelisensieer aan regerings en maatskappye soos Apple Maps en Google Maps.

Die eerste foto’s uit die ruimte is op suborbitale vlugte geneem. Die V-2 wat die VSA op 24 Oktober 1946 gelanseer het, het een foto elke 1.5 sekondes geneem. Met ’n apogee van 105 km was dit vyf keer hoër as die vorige rekord, die 22 km van die Explorer II-lugballon-missie in 1935. Die eerste (orbitale) foto’s van die aarde is op 14 Augustus 1959 geneem deur die Amerikaanse Explorer 6. Die eerste satelliet-foto’s van die maan is waarskynlik op 6 Oktober 1959 geneem deur die Sowjet-satelliet Luna 3, op ’n missie om die anderkant van die maan. Die Bloumarmer-foto is in 1972 uit die ruimte geneem, en het baie gewild geword in die media en onder die publiek. Die VSA het in 1972 die Landsat-program begin, die grootste program vir die verkryging van foto’s van die aarde uit die ruimte. Die mees onlangse Landsat-satelliet, die Landsat-datakontinuïteitsmissie, is op 11 Februarie 2013 afgevuur. In 1977 is die eerste satellietfoto’s wat in werklike tyd verkry is deur Amerika se KH-11-satellietstelsel geneem.

Alle satellietbeelde wat deur Nasa geproduseer is, word deur die Nasa-aardesterrewag gepubliseer en is gratis beskikbaar aan die publiek. Etlike ander lande het satellietbeeldprogramme, en ’n Europese samewerkingspoging het daartoe gelei dat ERS- en Envisat-satelliete met verskeie sensors die ruimte ingestuur is. Daar is ook private maatskappye wat kommersiële satellietbeelde verskaf. In die vroeë 21ste eeu het satellietbeelde wyd beskikbaar geraak toe bekostigbare sagteware met toegang tot satellietbeelddatabasisse deur etlike maatskappye en organisasie aangebied is.

Satellietbeelde het baie toepassings in meteorologie, oseanografie, visvangs, landbou, biodiversiteitbewaring, bosbou, landskapargitektuur, geologie, kartografie, streeksbeplanning, opvoedkunde, intelligensie en oorlogvoering. Beelde kan in sigbare kleur wees of in ander kleurebeelde. Daar is ook hoogte-bo-seespieëlkaarte, wat gewoonlik van radarbeelde saamgestel word. Die interpretasie en ontleding van satellietbeelde word gedoen met gespesialiseerde afstandverkrygingtoepassings.

Daar is vier soorte resolusies wanneer ’n mens praat oor satellietbeelde in afstandverkryging: ruimtelik, spektraal, temporeel (wêreldlik) en radiometries. Campbell (2002) definieer dit as volg:
Die resolusie van satellietbeelde wissel afhangend van die instrument wat gebruik word en die hoogte van die satelliet se wentelbaan. Byvoorbeeld, die Landsat-argief bied herhalende beelde teen 30 meter-resolusie van die planeet, maar die meeste daarvan is nie van die onverwerkte data verwerk nie. Landsat 7 het 'n gemiddelde terugstuurtyd van 16 dae. Vir kleiner areas kan beelde met 'n resolusie so hoog as 14 cm beskikbaar wees.

Satellietbeelde wat soms aangevul deur lugfotografie, wat 'n hoër resolusie het, maar duurder is per vierkante meter. Satellietfoto's kan gekombineer word met vektor- of rasterdata in 'n GIS, mits die beelde ruimtelik reggestel is sodat dit behoorlik in lyn gebring kan word met ander stelle data.

GeoEye se GeoEye-1-satelliet is op 8 September 2008 die hemelruim ingestuur. Die GeoEye-1-satelliet het die afbeeldstelsel met die hoogste resolusie en is in staat om afbeeldings te maak met 'n grondresolusie van 0.41 meter in die panchromatiese of swart-en-wit-modus. Die versamel multispektrale of kleurbeelde teen 'n 1.65 meter-resolusie.

DigitalGlobe se WorldView-2-satelliet bied hoëresolusie- kommersiële foto's met 'n ruimtelike resolusie van 0.46 meter (net panchromaties). Dié afbeeldings stel die satelliet in staat om te onderskei tussen voorwerpe op die grond wat ten minste 46 cm uit mekaar is. Net so bied DigitalGlobe se QuickBird-satelliet panchromatiese beelde met 'n resolusie van 0.6 meter (by NADIR).

DigitalGlobe se WorldView-3-satelliet verskaf hoë resolusie- kommersiële satellietfoto's met 'n ruimtelike resolusie van 0.31 meter. WVIII bevat ook 'n kortgolf-infrarooisensor en 'n atmosferiese sensor.

Die drie Spot-satelliete wat om die aarde wentel (Spot 2, 4 en 5) verskaf foto's met 'n groot keuse van resolusie – van 2.5 meter tot 1 km. Spot Image versprei ook multiresolusiedata van ander optiese satelliete, veral van Formosat-2 (Taiwan) en Kompsat-2 (Suid-Korea) en van radarsatelliete (TerraSar-X, ERS, Envisat, Radarsat). Spot Image gaan ook die uitsluitlike verspreider wees van data van die komende Pleiades-satelliete met 'n baie hoë resolusie van 0.5 meter. Die eerste was beplan vir einde 2011. Die maatskappy bied ook infrastruktuur vir die ontvangs en verwerking van die beelde, asook toegevoegdewaarde-opsies.

Die Advanced Spaceborne Thermal Emission and Reflection Radiometer (Aster) is 'n fotoinstrument aan boord van Tera, die vlagskipsatelliet van Nasa se Aardewaarnemingstelsel wat in Desember 1999 gelanseer is. Aster is 'n samewerkingspoging tussen Nasa, Japan se departement van ekonomie, handel en nywerheid, en Japan-Ruimtestelsels. Aster se data word gebruik om gedatailleerde kaarte van grondoppervlaktemperature, -weerkaatsings en -hoogte te skep. Die koördinasiestelsel van EOS-satelliete, insluitend Terra, is 'n vername deel van Nasa se Wetenskapmissie-direktoraat en die Aardwetenskap-afdeling. Die doelwit van Nasa se Aardwetenskap is om 'n wetenskaplike begrip van die aarde as 'n geïntegreerde stelsel, sy reaksie op veranderinge en om veranderinge in die tendense van klimaat, weer en natuurlike gevare te voorspel.


</doc>
<doc id="120962" url="https://af.wikipedia.org/wiki?curid=120962" title="Yaksha">
Yaksha

Yaksha (Sanskrit: ; Pali "yakkha") is ’n algemene soort natuurgees wat gewoonlik goedaardig, maar soms stout en seksueel aggressief is, of wispelturige bewaarders van die natuurlike skatte wat in die aarde en boomwortels versteek is. Hulle kom voor in Hindoeïstiese, Djainistiese en Boeddhistiese geskrifte sowel as antieke en Middeleeuse tempels van Suid- en Suidoos-Asië as beskermgode. Die vroulike vorm is yakshi (") of yakshini ("").

Die yakshas kan onskuldige natuurfeë wees wat met die woude en berge verbind word, maar daar is ook ’n donkerder weergawe wat ’n soort spook is wat in die wildernis voorkom en reisigers inwag en verslind.

In die Hindoemitologie is Kubera (Sanskrit: कुबेर; Pali: Kuvera) die god van rykdom en vooruitgang. Hy word beskou as die koning van die yakshas, regent van die Noorde ("Dik-pala") en beskermer van die wêreld ("Lokapala"). Hy is die hoofgod van verskeie soorte halfgode en eienaar van die wêreld se skatte. Hy word dikwels as plomp, behang met juwele, uitgebeeld en dra ’n geldpot en knuppel. Sy rydier is die muishond. 

Kubera word dikwels gesien saam met ’n ander godsdiensfiguur, Lakshmi, die Hindoegodin van rykdom, geluk en vooruitgang.


</doc>
<doc id="120964" url="https://af.wikipedia.org/wiki?curid=120964" title="Natuurlike hulpbron">
Natuurlike hulpbron

Natuurlike hulpbronne is hulpbronne wat bestaan sonder optrede van mense. Dit sluit in alle gewaardeerde kenmerke soos magnetiese krag, aantrekkingskrag en elektriese eienskappe en kragte. Op die aarde sluit dit in: sonlig, atmosfeer, water, grond (wat alle minerale insluit), asook alle plantegroei en dierelewe wat natuurlik bestaan het binne vroeër geïdentifiseerde kenmerke en hoofbestanddele.

Spesifieke areas soos die reënwoud in Fatu-Hiva word dikwels gekenmerk deur die biodiversiteit en aarddiversiteit het in hul ekosisteem bestaan. Natuurlike hulpbronne kan verder op verskillende maniere geklassifiseer word. Natuurlike hulpbronne is materiale en bestanddele (iets wat gebruik kan word) wat binne die omgewing gekry kan word. Elke mensgemaakte produk bestaan uit natuurlike hulpbronne (op sy fundamentele vlak). 'n Natuurlike hulpbron kan bestaan as 'n aparte entiteit soos vars water en lug, asook as 'n lewende organisme soos 'n vis, of dit kan in 'n alwisselende vorm verwerk moet word om die hulpbron te kry soos metaal, erts en die meeste vorms van energie.

Daar is wêreldwyd heelwat gesprekke oor die toewysing van natuurlike hulpbronne. Dit is veral die geval tydens tye van toenemende skaarsheid en tekorte (die uitputting en oorverbruik van hulpbronne), maar ook omdat die uitvoer van natuurlike hulpbronne die grondslag van baie ekonomieë is.

Sommige natuurlike hulpbronne soos sonlig en lug kan oral gekry word, en staan bekend as alomteenwoordige hulpbronne. Die meeste hulpbronne kom egter voor in klein sporadiese areas en word genoem beperkte hulpbronne. Daar is baie min hulpbronne wat beskou word as onuitputbaar (wat nie in die toekoms gaan opraak nie) – dit is sonbestraling, geotermiese energie en lug (hoewel toegang tot skoon lug miskien nie). Die oorgrote meerderheid hulpbronne is teoreties uitputbaar, wat beteken daar is net 'n beperkte hoeveelheid en dit kan uitgeput word as dit nie behoorlik bestuur word nie.

Daar is verskillende metodes om natuurlike hulpbronne te kategoriseer. Dit sluit bron van oorsprong, vlak van ontwikkeling en hernubaarheid in.

Wat hul oorsprong betref, word hulle in twee soorte ingedeel:
Wat hul vlak van ontwikkeling betref, kan na natuurlike hulpbronne verwys word op die volgende maniere:
Hernubaarheid is 'n gewilde onderwerp en baie natuurlike hulpbronne kan geklassifiseer word as óf hernubaar óf niehernubaar.

Hulpbronontginning behels enige aktiwiteit wat hulpbronne van die natuur ontgin. Dit kan wissel in skaal van die tradisionele gebruik van voorindustriële gemeenskappe, tot wêreldwye bedrywe. Ontginnende bedrywe is, saam met landbou, die grondslag van die hoofsektor van die ekonomie. Ontginning produseer die grondstowwe wat dan verwerk word om waarde toe te voeg. Voorbeelde van ontginningsbedrywe is jag, mynwese, boor vir olie of gas en bosbou. Natuurlike hulpbronne kan heelwat tot 'n land se rykdom toevoeg, hoewel 'n skielike invloei van geld wat veroorsaak word deur 'n hulpbronopbloei kan sosiale probleme veroorsaak, insluitend inflasie wat ander bedrywe kan skade berokken, wat weer kan lei tot ongelykheid en onderontwikkeling.

Ontginningbedrywe verteenwoordig 'n groot groeiaktiwiteit in minder ontwikkelde lande, maar die rykdom wat geskep word lei nie altyd tot volhoubare en inklusiewe groei nie. Daar word dikwels aanvaar dat maatskappye in die ontginningsbedryf net belang stel om die korttermynwaarde tot die maksimum te benut, wat daartoe lei dat minder-ontwikkelde lande kwesbaar is vir magtige maatskappye. Navorsers redeneer dat daar areas van gemeenskaplike belange is waar ontwikkelingsdoelwitte en sake kruis. Dié bied geleenthede vir internasionale staatsagentskappe om saam met die private sektor en gasheerstaat voordele te put uit inkomstebestuur en verantwoordbaarheid wat uitgawes betref, die ontwikkeling van infrastruktuur, die skep van werksgeleenthede, die verbetering van vaardighede en die ontwikkeling van ondernemings.

Die uitputting van natuurlike hulpbronne het die laaste jare 'n groot fokuspunt van regerings en organisasies soos die Verenigde Nasies (VN) geword. Dit blyk duidelik uit die VN se Agenda 21 Deel Twee, wat die nodige stappe uitstippel wat lande moet neem om hul natuurlike hulpbronne te volhou. Die uitputting van natuurlike hulpbronne word beskou as 'n volhoubare ontwikkelings-kwessie. Die Brundtland-kommissie se interpretasie van volhoubare ontwikkeling is: "Om te verseker dat dit voldoen aan die behoeftes van die huidige oomblik sonder om die vermoë van toekomstige generasies om aan hul behoeftes te voldoen in die gevaar te stel." 

Die uitputting van natuurlike hulpbronne word veroorsaak deur "regstreekse aandrywers van verandering" soos mynbou, petroluittrekking, visvangs en bosbou, asook deur "onregstreekse aandrywers van verandering" soos demografie, ekonomie, die samelewing, politiek en tegnologie. Baie van die huidige gebruike in landbou is nog 'n faktor wat die uitputting van natuurlike hulpbronne aandryf. Byvoorbeeld, die uitputting van voedingstowwe in die grond weens die hoë gebruik van stikstof, asook woestynvorming.


</doc>
<doc id="120968" url="https://af.wikipedia.org/wiki?curid=120968" title="Rakshasa">
Rakshasa

’n Rakshasa (Sanskrit: राक्षस ') is ’n mitologiese wese in die Hindoemitologie. Omdat hierdie mitologie ander godsdienste beïnvloed het, is die rakshasas later in Boeddhisme opgeneem. Hulle word ook "mensvreters" ("nri-chakshas" of "kravyads") genoem. ’n Vroulike rakshasa is ’n rakshasi. ’n Rakshasi in menslike vorm is ’n manushya-rakshasi. Die terme "asura" en "rakshasa" word soms afwisselend gebruik.

Daar word geglo rakshasas is geskep uit die asem van Brahma toe hy aan die einde van die Satya Yuga (’n tydperk in Hindoeïsme) geslaap het. Hulle was so bloeddorstig toe hulle gebore is dat hulle Brahma self begin eet het. Brahma het geskree: ""Rakshama!"" (Sanskrit vir "Beskerm my!", vandaar die naam). Vishnu het tot sy hulp gekom en alle rakshasas na die aarde verban.

Hulle word gewoonlik uitgebeeld as lelike, woeste en groot kreature met twee slagtande wat uit hul bokaak steek en skerp, klouagtige vingernaels. Hulle is gemeen, grom soos wildediere en is onversadigbare kannibale wat menslike vlees kan ruik. 

Soms het hulle vlammende rooi oë en hare, en drink hulle bloed uit hul hande of ’n menslike skedel. Hulle kan gewoonlik vlieg en verdwyn, en het "maya" (towerkragte van illusie) wat hulle in staat stel om willekeurig van grootte en vorm te verander. 



</doc>
<doc id="120970" url="https://af.wikipedia.org/wiki?curid=120970" title="Yuga">
Yuga

Yuga in Hindoeïsme is ’n epog in ’n siklus van vier tydperke. ’n Volledige yuga begin met die Satya Yuga, gevolg deur die Treta, Dvapara en Kali Yuga. Ons is tans in ’n Kali Yuga, wat in 3102 v.C. begin het met die einde van die Mahabharata-oorlog.

Daar is vier yugas in ’n siklus:


Volgens die "Wette van Manu", een van die oudste geskrifte waarin die yugas beskryf word, is die duur daarvan onderskeidelik 4 800, 3 600, 2 400 en 1 200, dus altesaam 12 000 jaar. Die verhouding tussen die tydperke is 4:3:2:1.

Volgens "Bhagavatapurana" 3.11.19, wat van 200 v.C. tot 200 n.C. dateer, is die yugas baie langer omdat goddelike jare gebruik word, waarin een goddelike dag gelyk is aan een menslike jaar: Die duur van die Satya Yuga is dus 4 800 x 360, of 1 728 000 jaar, ens.

"Vishnuparana" I:III voeg by:

Volgens ’n teorie van die ghoeroe Sri Yukteswar in sy werk "Die Heilige Wetenskap" is daar benewens die dalende siklus ’n stygende siklus (in die teenoorgestelde volgorde). Dit bring die duur van die volle siklus op 24 000 jaar te staan. Volgens hom is ons nou in die Dvapara Yuga en het ons reeds die oorgangsperiode oorgesteek. Die laagtepunt van die Kali Yuga, die tyd waar die laaste Kali Yuga van die dalende siklus en die eerste Kali Yuga van die stygende siklus ontmoet, was omstreeks 498 n.C. Die volgende hoogtepunt van volmaaktheid sal volgens sy berekening omstreeks 12500 n.C. bereik word.

Hoewel die telling in goddelike jare die gewildste is, stem dit nie ooreen met enige bekende ruimtebeweging nie. Die waarde van 24 000 jaar van die telling in menslike jare is egter redelik naby aan die moderne sterrekundige berekening van een volle aksiale presessie van die aarde (25 772 jaar). Die yuga-siklus kan dalk op die een of ander manier op ruimtebewegings geskoei wees.



</doc>
<doc id="120971" url="https://af.wikipedia.org/wiki?curid=120971" title="Perdeby (koerant)">
Perdeby (koerant)

Perdeby is die amptelike studentekoerant van die Universiteit van Pretoria. Die koerant is in poniekoerantformaat met tussen twaalf en 28 bladsye en het 'n weeklikse sirkulasie van 10 000. "Perdeby" word elke Maandag gratis uitgereik en word op al die kampusse en in koshuise van die Universiteit beskikbaar gestel. Die koerant het ook 'n aanlynweergawe met 'n maandelikse lesertal van 25 000. Sommige inhoud is slegs aanlyn beskikbaar.



</doc>
<doc id="120972" url="https://af.wikipedia.org/wiki?curid=120972" title="Pete Conrad">
Pete Conrad

Charles "Pete" Conrad Jr. (* 2 Junie 1930 – † 8 Julie 1999; Kaptein, VSA Vloot) was 'n Amerikaanse vlootoffisier en vlieënier, lugvaartingenieur, toetsvlieënier en Nasa-ruimteman. Hy word die derde persoon wat op die Maan loop tydens die Apollo 12 missie. Hy stel saam met sy vlieënier Gordon Cooper, 'n 8-dae ruimteuithourekord op tydens die Gemini 5-missie. Hy was die bevelvoerder van die Gemini 11-missie. 

Na die Apollo-program was hy die bevelvoerder van die Skylab 2-missie, die eerste bemande tog. Op hierdie missie doen hy en sy bemanning intensiewe herstelwerk aan Skylab wat tydens die lansering daarvan opgedoen is. Vir hierdie werk word die "Congressional Space Medal of Honor" aan hom toegeken in 1978 deur president Jimmy Carter.



</doc>
<doc id="120973" url="https://af.wikipedia.org/wiki?curid=120973" title="Alan Bean">
Alan Bean

Alan LaVern Bean (* 15 Maart 1932 – † 26 Mei 2018) was 'n Amerikaanse Vlootoffisier en -vlieënier, lugvaartingenieur, toetsvlieënier en Nasa-ruimtevaarder. Hy was die vierde persoon wat op die maan geloop het. Hy is in 1963 gekies vir die ruimteprogram as deel van Ruimtevaardergroep 3.

Sy eerste ruimtevaart was aan boord van Apollo 12, wat die tweede bemande maanlanding in November 1969 uitgevoer het. Hy was 37 jaar oud. Hy maak sy tweede en laaste ruimtevaart as deel van die Skylab 3-missie in 1973. Hy tree uit die Amerikaanse Vloot in 1975 en Nasa in 1981 en het aansluitend sy stokperdjie beoefen: skilder.


</doc>
<doc id="120975" url="https://af.wikipedia.org/wiki?curid=120975" title="Rama">
Rama

Rama (Sanskrit: राम, IAST: "Rāma"), ook bekend as Ramachandra, is ’n belangrike god in Hindoeïsme. Hy is die sewende avatar van die god Vishnu, en saam met Krishna een van die gewildste inkarnasies van hom. In tradisies wat om Rama wentel, word hy as die oppergod beskou.

Hy was met Sita getroud. Hoewel hulle deel van ’n koninklike familie was, is hul lewe volgens die Hindoegeskrifte uitgedaag deur onverwagte veranderings soos verbanning onder arm en moeilike omstandighede, etiese vrae en morele dilemmas. Van al hul probleme was die noemenswaardigste die ontvoering van Sita deur die demoonkoning Ravana, gevolg deur die vasberade en epiese pogings van Rama en Lakshmana om haar vryheid terug te wen en die bose Ravana te vernietig. 

Die hele lewensverhaal van Rama, Sita en hul vriende gaan oor die pligte, regte en sosiale verantwoordelikhede van ’n individu. Dit illustreer dharma en die dharma-lewenswyse deur modelkarakters.

Rama is veral belangrik in Vaishnavisme. Hy is die sentrale figuur van die antieke epiese gedig "Ramayana", ’n geskrif wat histories veral gewild was in die Suid- en Suidoos-Asiatiese kulture. 

Baie verhale is oor sy antieke legendes geskryf en daar was opvoerings oor hom.

Rama-legendes kom ook voor in die geskrifte van Djainisme en Boeddhisme, hoewel hy dan soms Pauma of Padma genoem word, en die besonderhede verskil taamlik van die Hindoegeskrifte s'n.


</doc>
<doc id="120979" url="https://af.wikipedia.org/wiki?curid=120979" title="Miserere (Allegri)">
Miserere (Allegri)

Miserere (volledige titel: Miserere mei, Deus, Latyn vir "Ontferm U oor my, o God") is 'n toonsetting van Psalm 51 deur die Italiaanse komponis Gregorio Allegri. Die werk is omstreeks die 1630's gekomponeer tydens die bewind van Pous Urbanus VIII vir gebruik in die Sistynse Kapel.


</doc>
<doc id="120984" url="https://af.wikipedia.org/wiki?curid=120984" title="Plaak">
Plaak

In die tandheelkunde verwys plaak of tandaanslag na die tandaanpaksel, 'n klewerige lagie op die tande, veral op plekke met 'n onreelmatige oppervlakte. Dit bestaan uit speeksel waarin allerlei onsuiwerhede bly hang het.


</doc>
<doc id="120986" url="https://af.wikipedia.org/wiki?curid=120986" title="Tandbeen">
Tandbeen

In die tandheelkunde verwys tandbeen (of dentien) na 'n weefsel soortgelyk aan been, wat die hoofmassa van die tande uitmaak. Ander name is "dentine" of "ivoor".


</doc>
<doc id="120987" url="https://af.wikipedia.org/wiki?curid=120987" title="Tandhals">
Tandhals

In die tandheelkunde verwys "tandhals" na die oorgang op die tand tussen die kroon en die wortel wat reeds onder die tandvleis-oppervlakte lê.


</doc>
<doc id="120988" url="https://af.wikipedia.org/wiki?curid=120988" title="Tandkas">
Tandkas

In die tandheelkunde verwys die "tandkas" na 'n uitsparing in die kaak waarin 'n tand ingebed is.


</doc>
<doc id="120989" url="https://af.wikipedia.org/wiki?curid=120989" title="Tandlys">
Tandlys

In die tandheelkunde verwys 'n tandlys na die ingroeiing van die dekweefsel in die mondholte in die gebied van die kaak, waar tande sal ontwikkel.


</doc>
<doc id="120990" url="https://af.wikipedia.org/wiki?curid=120990" title="Tandknop">
Tandknop

In die tandheelkunde verwys tandknop na ´n verbreding van die tandlys wat deur die ingroei deur vaatryke bindweefsel ontstaan.


</doc>
<doc id="120991" url="https://af.wikipedia.org/wiki?curid=120991" title="Tandsement">
Tandsement

In die tandheelkunde verwys tandsement na 'n besonderse soort beenagtige weefsel wat die tandwortel met die wortelvlies verbind.


</doc>
<doc id="120992" url="https://af.wikipedia.org/wiki?curid=120992" title="Tandsteen">
Tandsteen

In die tandheelkunde verwys tandsteen na 'n neerslag van onoplosbare soute op die tande.


</doc>
<doc id="120993" url="https://af.wikipedia.org/wiki?curid=120993" title="Edgar Mitchell">
Edgar Mitchell

Edgar Dean "Ed" Mitchell (* 17 September 1930 – † 4 Februarie 2016) was 'n voormalige Amerikaanse vlootoffisier- en vlieënier, lugvaartingenieur, toetsvlieënier en Nasa-ruimtevaarder. Hy is die sesde persoon wat op die Maan geloop het as deel van die Apollo 14-sending. Hy bring altesaam nege ure op die Maan deur in die area wat die "Fra Mauro Hooglande" genoem word. Hy was gewerf as deel van Ruimtevaardergroep 5.



</doc>
<doc id="120995" url="https://af.wikipedia.org/wiki?curid=120995" title="Zoeloedans">
Zoeloedans

Die tradisionele Zoeloedans (Zoeloe: "Indlamu") is 'n belangrike deel van die kultuur van die Zoeloes. Die dans word gewoonlik tydens tradisionele Zoeloe-seremonies uitgevoer, en word vergesel met lewendige sang en soms die klop van tromme. Zoeloedans is skouspelagtig, veral as die mans en vroue ten volle in hul tradisionele drag geklee is.


</doc>
<doc id="121001" url="https://af.wikipedia.org/wiki?curid=121001" title="David Scott">
David Scott

David Randolph "Dave" Scott (6 Junie 1932 - ), (Kol, Amerikaanse Lugmag, afgetree), is 'n Amerikaanse ingenieur, afgetrede Amerikaanse Lugmagoffisier, voormalige toetsvlieënier en Nasa-ruimteman. Hy is deel van die derde groep Nasa-ruimtemanne; gekeur in Oktober 1963. Hy is die sewende persoon wat op die maan geloop het as deel van die Apollo 15-missie. Hy is die eerste persoon wat 'n voertuig op die maan bestuur het. Scott was ook deel van die Gemini 8 en Apollo 9-missies.



</doc>
<doc id="121002" url="https://af.wikipedia.org/wiki?curid=121002" title="Xenofobie in Suid-Afrika">
Xenofobie in Suid-Afrika

Voor 1994 is immigrante onderwerp aan diskriminasie en selfs geweld in Suid-Afrika. Na die oorgang na 'n meerderheidsregering in 1994 het die voorkoms van xenofobie (ook genoem vreemdelingehaat) teen die verwagtinge in selfs toegeneem. Tussen 2000 en Maart 2008 het 67 mense in xenofobiese aanvalle gesterf. In Mei 2008 is 62 mense in aanvalle dood, hoewel 21 van diegene wat dood is, Suid-Afrikaanse burgers was. Die aanvalle was blykbaar weens xenofobie. In 2015 het nog 'n landwye oplewing in xenofobiese aanvalle daartoe gelei dat 'n aantal buitelandse regerings begin het om hul burgers te repatrieer.

Tussen 1984 en die einde van vyandighede in hul land, het 'n geraamde 50,000 tot 350,000 Mosambiekers na Suid-Afrika gevlug. Hoewel daar nooit vlugteling-status aan hulle toegeken is nie, kon hulle in die swart tuislande bly wat die apartheidregering geskep het. Dit het nie oral dieselfde verloop nie. Die Lebowa-tuisland het Mosambiekse setlaars onvoorwaardelik verban, terwyl Gazankulu die vlugtelinge verwelkom het deur aan hulle grond en toerusting te gee. Diegene in Gazankulu was egter beperk tot die tuisland en kon in hegtenis geneem word as hulle Suid-Afrika sou binnekom.

Onrus en burgeroorlog het daartoe gelei dat baie Kongolese immigrante in 1993 en 1997 na Suid-Afrika gekom het, van wie baie onwettig was. Studies toon dat daar toe al xenofobiese houdings teenoor die vlugtelinge was, soos dat hulle glo gesondheidsorg geweier is waarop hulle tegnies geregtig was.

Ondanks 'n tekort aan vergelykbare data, lyk dit of xenofobie aansienlik toegeneem het na die instelling van 'n demokratiese regering in 1994. 'n Studie van 2004 deur die Suid-Afrikaanse Migranteprojek lui:Die ANC-regering – in sy pogings om die skeidings van die verlede te oorkom en nuwe vorms van sosiale samehorigheid te skep – het 'n aggressiewe en inklusiewe nasiebouprojek begin. Een onverwagte neweproduk hiervan was onverdraagsaamheid teenoor buitestanders... Geweld teenoor buitelandse burgers en Afrika-vlugtelinge het al hoe meer toegeneem en gemeenskappe word geskei deur vyandigheid en agterdog.
Die studie was gegrond op opnames onder burgers van lidlande van die Suid-Afrikaanse Ontwikkelingsgemeenskap en het bevind dat Suid-Afrikaners die sterkste teenbuitelander-gevoel het, met 21% van Suid-Afrikaners wat ten gunste van 'n volledige verbod op toegang vir buitelanders is en 64% ten gunste van streng beperkings op die aantal wat toegelaat word. In teenstelling daarmee was 10% van die ondervraagdes van die buurlande Namibië en Botswana ten gunste van 'n volledige verbod op buitelanders.

'n Studie van 2004 deur die Sentrum vir die Bestudering van Geweld en Versoening oor die houdings van polisiemanne in die Johannesburgse gebied het bevind dat 87% ondervraagdes geglo het dat die meeste immigrante sonder dokumente in Johannesburg by misdaad betrokke is, al is daar geen statistiese getuienis om die persepsie te staaf nie.

In 'n vergadering in Maart 2007 met die minister van binnelandse sake, Nosiviwe Mapisa-Nqakula, het 'n verteenwoordiger van Burundiese vlugtelinge beweer dat immigrante in Durban nie op die beskerming van die polisie kan staatmaak nie. Hulle het daarenteen gevind dat die polisie hulle mishandel, van hulle steel en ongegronde beskuldigings teen hulle maak dat hulle dwelms verkoop. Twee jaar vroeër, by 'n soortgelyke vergadering in Johannesburg, het Mapisa-Nqakula erken dat vlugtelinge deur polisielede met xenofobiese sienswyses mishandel is.

Volgens 'n verslag van die Menseregtewag van 1998 is immigrante van Malawi, Zimbabwe en Mosambiek in die Alexandra-township "fisies aangeval oor die bestek van etlike weke in Januarie 1995, met gewapende bendes wat vermoedelik ongedokumenteerde migrante uitgewys het en hulle na die polisiestasie geneem het in 'n poging om die township 'skoon te maak van buitelanders' ". Die veldtog, wat bekend gestaan het as "Buyelekhaya" (gaan terug huis toe), het buitelanders van misdaad, werkloosheid en seksuele aanvalle beskuldig.

In September 1998 is 'n Mosambieker en twee Senegalese uit 'n trein gegooi. Die aanval was deur 'n groep mense wat op pad terug was van 'n saamtrek wat buitelanders die skuld gegee het vir werkloosheid, en beskuldig het van misdaad en die verspreiding van vigs.

In 2000 is sewe buitelanders op die Kaapse Vlakte oor 'n tydperk van vyf weke vermoor, wat die polisie gesê het xenofobiese moorde was.

In Oktober 2001 het inwoners van die Zandspruit- informele nedersetting Zimbabwiërs 10 dae gegee om die area te verlaat. Toe die buitelanders dit nie doen nie, is hulle met geweld verwyder en hul krothuise afgebrand. Daar was geen beserings onder die Zimbabwiërs nie.

In Augustus 2006 het Somaliese vlugtelinge gevra vir beskerming nadat 21 Somaliese winkeleienaars in Julie vermoor is en nog 26 in Augustus. Die immigrante het gesê die aanvalle was xenofobies, maar die polisie het ontken dat dit 'n veldtog was om Somaliese handelaars uit die Wes-Kaap te verdryf.

Aanvalle op buitelanders het einde 2007 weer toegeneem en daar was ten minste 'n dosyn aanvalle tussen Januarie en Mei 2008. Die ergste voorvalle was op 8 Januarie 2008 toe twee Somaliese winkeleienaars in die Oos-Kaapse dorp Jeffreysbaai en die stad Oos-Londen vermoor is, asook in Maart 2008 toe sewe mense vermoor is nadat hul winkels en pondokke in Atteridgeville in Pretoria aan die brand gesteek is.

Op 12 Mei 2008 het 'n reeks onluste in die township Alexandra (in die noordoostelike deel van Johannesburg) uitgebreek toe plaaslike inwoners migrante van Mosambiek, Malawi en Zimbabwe aangeval het en twee mense vermoor en 40 ander beseer het. Sommige aanvallers het glo Jacob Zuma se verkiesingslied "Umshini Wami" (Zoeloe: ""'Bring my masjiengeweer"") gesing.

In die daaropvolgende weke het die geweld versprei, eers na ander nedersettings in die Gauteng-provinsie en daarna na die kusstede Durban en Kaapstad.

Altesame 62 mense het gesterf, etlike honderde is beseer, baie immigrante het na hul lande van herkoms gevlug en baie eiendomme is beskadig.

Daar was glo ook aanvalle in die Suid-Kaap, Mpumalanga, Noordwes en die Vrystaat.

'n Verslag deur die Raad vir Geesteswetenskaplike Navorsing noem vier algemene oorsake vir die geweld:
'n Daaropvolgende verslag, "Towards Tolerance, Law and Dignity: Addressing Violence against Foreign Nationals in South Africa", wat die Internasionale Organisasie vir Migrasie laat opstel het, het bevind dat swak dienslewering of 'n invloei van buitelanders bydraende faktore was, maar het township-politiek die skuld vir die aanvalle gegee. Die verslag het ook bevind dat gemeenskapsleierskap winsgewend kan wees vir werklose mense, en dat dié leiers die aanvalle gereël het.

1400 verdagtes is in verband met die geweld in hegtenis geneem. Nege maande na die aanvalle is 128 individue skuldig bevind en 30 onskuldig bevind in 105 hofsake. 208 sake is teruggetrek en 156 was nog aan die gang.

Een jaar na die aanvalle het aanklaers gesê 137 mense is skuldig bevind, 182 sake is teruggetrek omdat ooggetuies of klaers die land verlaat het, 51 sake moes nog plaasvind en 82 is verwys vir verdere ondersoek.

Nadat diegene wat van die geweld ontvlug het vir drie weke in tydelike plekke geskuil het (insluitend polisiestasies en gemeenskapsale), is hulle na tydelike kampe geneem.

Die Suid-Afrikaanse regering het 'n beleid aanvaar dat die vlugtelinge herintegreer word in hul gemeenskappe of dat hulle terugkeer na hul lande van herkoms en het 'n sperdatum van Julie 2008 daarvoor vasgestel. Daarna het die regering gesê die vlugtelinge sal nie gedwing word om na hul gemeenskappe terug te keer nie en dat die slagoffers ook nie gedeporteer sal word nie, al blyk hulle onwettige immigrante te wees.

Teen einde Mei 2009 was daar berigte dat xenofobiese aktiwiteite toegeneem het en dat aanvalle in die Wes-Kaap gereël word. Verslae van dreigemente en geheime vergaderings deur plaaslike sakemanne het in Gugulethu, Khayelitsha en Philippi in Kaapstad voorgekom. Samora Machel in Philippi was weer eens 'n brandpunt.

In November 2009 is 'n gemeenskap van tussen 1500 en 2500 Zimbabwiese plaaswerkers uit hul huise in De Doorns, 'n druifboerderydorp in die Wes-Kaap, gesit. Niemand is fisies aangeval nie, maar huise is vernietig en geplunder en het gelei tot die grootste verskuiwing van buitelandse burgers sedert Mei 2008.

Op 30 Mei 2013 is die 25-jarige Abdi Nasir Mahmoud Good dood gestenig. Die geweld is op 'n selfoon opgeneem en op die internet versprei.

Drie Somaliese winkeleienaars is in Junie 2013 vermoor en die Somaliese regering het die Suid-Afrikaanse owerhede gevra om hul burgers te beskerm. Onder die wat vermoor is, was twee broers wat glo doodgekap is. Die aanvalle het gelei tot openbare protes en Somaliese diaspora het betogings gehou in Kaapstad, Londen en Minneapolis.

Die Suid-Afrikaanse minister van buitelandse sake, Maite Nkoana-Mashabane, het die regering se "sterkste veroordeling" van die aanvalle uitgespreek na die dood van nog 'n Somaliese winkeleienaar. Somalië se eerste minister, Abdi Farah Shirdon, het die Suid-Afrikaanse regering gevra om in te gryp na dodelike aanvalle in Pretoria en Port Elizabeth.

Op 7 Junie 2014 is 'n Somaliese burger dood gestenig en twee ander ernstig beseer toe 'n woedende skare hul winkel aangeval het. Nog drie Somaliërs is gewond en hul winkels geplunder.

Na nog xenofobiese aanvalle teen Somaliese entrepreneurs in April 2015 het die Somaliese regering aangekondig dat hy sy burgers uit Suid-Afrika sal verwyder.

In April 2015 was daar 'n vlaag van aanvalle oor die land heen. Die aanvalle het in Durban begin en na Johannesburg versprei. Die Zoeloekoning, Goodwill Zwelithini, is daarvan beskuldig dat hy die aanvalle aangespoor het deur te sê buitelanders moet "teruggaan na hul lande toe".

Plaaslike inwoners het begin om immigrante aan te val en honderde gedwing om oor die land heen in polisiestasies skuiling te soek. Die Malawiese owerhede het daarna begin om hul burgers te repatrieer, en 'n aantal ander regerings het aangekondig dat hulle ook hul burgers gaan verwyder. Meer as 300 mense is in hegtenis geneem. Op 18 April 2015 het 'n fotograaf van die "Sunday Times", James Oatway, foto's geneem van 'n wrede aanval in Alexandra op 'n Mosambiekse man. Die man, Emmanuel Sithole, het van sy wonde beswyk. Vier verdagtes is binne dae in hegtenis geneem nadat die foto's in "Sunday Times" van 19 April verskyn het. Die owerhede het volgehou dat dit nie 'n xenofobiese aanval was nie. Sewe ander mense is in April 2015 in KwaZulu-Natal vermoor, insluitend 'n Ethiopiër, 'n Mosambieker en drie Suid-Afrikaners.

Daar was xenofobiese aanvalle in Oktober 2015 in Grahamstad in die Oos-Kaap. Volgens berigte is meer as 500 mense verskuif en meer as 300 winkels en huise geplunder of vernietig. In die aanvalle was spesifiek Moslems die teikens.

Van 20 tot 23 Junie 2016 het 'n golf van onluste die stad Tshwane getref. Hoewel die onluste begin het weens politieke ontevredenheid binne die ANC, is winkels van Somaliërs en Pakistani's geplunder  en 'n aantal buitelanders aangeval.

Op Vrydag 24 Februarie 2017 is 'n grootskaalse en goedgekeurde anti-immigrantebetoging in Pretoria gehou. Die betogers het na die departement van buitelandse sake gestap en 'n petisie aan amptenare daar oorhandig. Hulle het immigrante daarvan beskuldig dat hulle werke van Suid-Afrikaners vat en misdaad veroorsaak. 136 betogers is in hegtenis geneem.


</doc>
<doc id="121006" url="https://af.wikipedia.org/wiki?curid=121006" title="Klaslose samelewing">
Klaslose samelewing

Klaslose samelewing verwys na 'n samelewing waarin niemand in 'n sosiale klas gebore word nie. Onderskeidings in terme van rykdom, inkomste, onderwys, kultuur, of sosiale netwerk mag later ontstaan en word slegs deur individuele ervaring en prestasie binne so 'n samelewing bepaal.

Codere omskryf sosiale klas as 'n segment van die gemeenskap waarvan die lede 'n gemeenskaplike sosiale in 'n hiërargiese orde beklee. Codere beweer dat 'n samelewing wat op grond van klas georganiseer word, een is waarin die hiërargie van prestige en status in groepe verdeel kan word, elkeen met sy eie sosiale, ekonomiese, kulturele eienskappe en ingesteldhede, en elkeen met verskillende grade van seggenskap in gemeenskapbesluite.  Hierdie struktuur word egter selde by klassegeorganiseerde samelewings gesien, en impliseer dat 'n klaslose samelewing dalk beter mag wees.

Aangesien geboorteklas meestal 'n bepalende invloed op lewensloop het, stel voorstanders van 'n klaslose samelewing (bv. anargiste, kommuniste) verskeie middele voor om so 'n samelewing stand te bring en in stand te hou. Verder heg hulle wisselende grade van belangrikheid daaraan as 'n doel in hulle algehele programme/filosofie.

Die term klasloosheid word gebruik om verskillende sosiale verskynsels te beskryf.

In samelewings waar klas afgeskaf is, is dit gewoonlik die resultaat van 'n vrywillige besluit deur die lidmaatskap om so 'n gemeenskap te vestig, om 'n voorafbestaande klassestruktuur in 'n bestaande samelewing af te skaf of om 'n nuwe gemeenskap te vestig waarin klasse nie bestaan nie. Dit sluit in kommunes soos verskeie Utopiese gemeenskappe, kibboetse, ens. sowel as revolusionêre en politieke aksies op nasie-staatsvlak soos die Paryse Kommune, Russiese Revolusie, ens. Die afskaffing van sosiale klasse en die vestiging van 'n klaslose samelewing is die primêre doelwit van kommunisme, libertynse sosialisme en anargisme.

Klasloosheid verwys ook na die geestesgesteldheid wat vereis word om effektief as 'n sosiale antropoloog te funksioneer. Antropologiese opleiding behels die assessering en dus bewuswording van 'n persoon se eie klas-aannames sodat dit onderskei kan word van gevolgtrekkings wat oor ander samelewings gemaak word.  Dit kan met etnosentriese vooroordele of die "neutrale aksiologie" vergelyk word wat deur Max Weber vereis word. Daarsonder sal gevolgtrekkings oor bestudeerde samelewings waarskynlik deur die antropoloog se eie klaswaardes geaffekteer word.

Klasloosheid verwys ook na 'n samelewing waar omvattende en substansiële sosiale geregtigheid bestaan; waar die ekonomiese hoër stand nie oor enige spesiale politieke mag beskik nie, en waar armoede feitlik niebestaande is, aangesien dit nie bereik kan word nie.

Volgens Beck word klasloosheid deur middel van 'n klassestryd bereik. "Dit is die kollektiewe sukses (wat 'n klassestryd vergesel) wat individualisering institusionaliseer en die klassekultuur uitwis, selfs onder toestande van radikaliserende ongelykhede." "Klasloosheid sal basies bestaan wanneer die ongelykhede en ongeregtighede die samelewing se idee van die behoefte aan sosiale orde en hi"ë"rargie oorskadu".

Die hedendaagse staat van sosiale klasse in die samelewing is debatteerbaar. As die werklike ontwikkeling in ag geneem word, het die Westerse samelewing verby klasse na 'n klaslose samelewing beweeg. Dit word deur Becker en Hadjar se stelling bevestig: "Die verswakking van klas-idententiteite word ook deur Savage (2000, p.37) gepostuleer, wat beweer dat alhoewel individue steeds na sosiale klasse verwys, stand nie meer 'n diep gevoel van identiteit skep nie." Ons leef egter nog nie in 'n klaslose samelewing nie, want daar bestaan steeds onderskeidings wat nie aan ervaring en sukses toegeskryf kan word nie.

Volgens die Marxistiese teorie was die jagter-versamelaarsamelewing, 'n primitiewe kommunisme, klasloos. Almal was basies gelyk as lede van die stam en in die verskillende funksionele take van die primitiewe produksiemetode. Hoe rigied en gestratifiseerd hulle ook al was, kon hulle (bloot op grond van die getalle) nie 'n klassesamelewing as sulks tot stand bring nie. Met die oorgang na landbou het die moontlikheid van 'n surplusproduk, m.a.w. om meer te produseer as wat vir die bevrediging van onmiddellike behoeftes benodig word, gedurende die ontwikkeling van die produktiewe magte ontstaan. Volgens Marxisme het dit tot die ontwikkeling van 'n klassegemeenskap gelei, want die surplusproduk kon gebruik word om 'n heersende klas te voed wat nie aan die produksieproses deelgeneem het nie.

Sosiale libertinisme – ook bekend as sosiale anargisme, linkerlibertinisme en sosialistiese libertinisme - is 'n groep anti-outoritêre politieke filosofieë wat sosialisme as die gesentraliseerde staatseienaarskap en beheer van die ekonomie verwerp. Politieke filosofie is die studie van fundamentele vrae oor die regering, staat, geregtigheid, politiek, vryheid en die toepassing van 'n regskode deur 'n gesagsligggaam. Volgens Larmore beskou die tweede benadering politieke filosofie as die vryheid om die self los te maak van die basiese eienskappe van die menslike kondisie waaruit die realiteit van die politieke lewe opgemaak word.

Libertinisme behels verskeie politieke filosofieë insluitend sosiale libertinisme. Elkeen van die filosofieë ondersteun minimale regering as gemeenskaplike doel. Vryheid van spraak, die vryheid van vergadering, wapenvryheid, godsdiensvryheid, persvryheid, eienaarsreg en ekonomiese vryheid word voorop gestel. Libertinisme bevorder persoonlike verantwoordelikheid en privatisering in teenstelling met dienste wat deur die staat verskaf word, en verwerp die verpligtinge van kommunisme en sosialisme.

Vorige en huidige politieke filosofieë en bewegings wat algemeen as libertyns sosialisties beskryf word, sluit in anargisme (veral anargistiese kommunisme, anargistiese kollektivisme, anargo-sindikalisme, en mutualisme,) sowel as outonomisme, kommunalisme, partisipisme, gildesosialisme, revolusionêre sindikalisme en libertynse Marxistiese  filosofieë soos raadskommunisme en Luxemburgisme; asook sommige weergawes van "utopiese sosialisme" en individualistiese anargisme.




</doc>
<doc id="121008" url="https://af.wikipedia.org/wiki?curid=121008" title="Ringtheaterbrand">
Ringtheaterbrand

Die Ringtheaterbrand in Wene op 8 Desember 1881 was een van die grootste en mees vernietigende brande in 19de eeuse Oostenryk-Hongarye. Volgens amptelike statistieke het die ramp 384 menselewens geëis, hoewel die werklike dodetal veel hoër kan wees. Die Oostenrykse skrywer en ensiklopedis Ludwig Eisenberg berig van byna 1 000 sterftes.

Die ongeluk was die derde in 'n reeks teaterbrande in dié jaar. Op 23 Maart is die operahuis van Nice in Suid-Frankryk deur 'n brand vernietig, in Augustus die Nasionale Teater in Praag, Boheme (destyds Oostenryk-Hongarye). Die Ringtheaterbrand het, as die mees tragiese van dié voorvalle, aanleiding gegee tot 'n omvattende wêreldwye hersiening van veiligheidsvoorskrifte in teatergeboue. Dié voorskrifte rakende die keuse van geskikte boumateriale, die handhawing van beligtingsgeriewe, die voorsiening van nooduitgange met deure wat slegs na buite oopgemaak mag word en die herorganisering van brandweer- en noodhulpspanne, is grotendeels vandag nog van toepassing.

Vir die uitkenning van slagoffers (van wie uiteindelik 250 geïdentifiseer kon word) is vir die eerste keer moderne metodes van forensiese odontologie ('n tandheelkundige spesialisgebied) ingespan. Dit sou later die basis vorm vir die sogenaamde Weense Skool van Kriminalistiek ("Wiener Schule der Kriminalistik").

Die aand van die ongeluk is in die Ringtheater, wat oorspronklik op 17 Januarie 1874 as "Komische Oper Wien" geopen is, Jacques Offenbach se "Verhale van Hoffmann" vir die eerste keer opgevoer. Toe die gehoor hul plekke ingeneem het, is agter die verhoog gasligte aangesteek. Die beligting se elektropneumatiese ontstekers het egter nie behoorlik gewerk nie, en gas het begin uitstroom. Toe 'n tweede poging aangewend is om die ligte aan te steek, het die gas ontplof. Die vuur het vinnig na die verhoog se hysinstallasie oorgespring. Kort daarna was die hele verhoog in vlamme gehul, maar omrede die gordyn nog nie gelig was nie, het die gehoor die brand aanvanklik nie waargeneem nie. Eers toe die gordyn skielik aan die brand geslaan het en die vlamme verder uitgebrei het na die gehoorsaal, het paniek losgebreek.

Eers elf minute later is die brandweer na die toneel ontbied en is pogings onderneem om die teaterbesoekers te red. Hierdie pogings is deur 'n verskeidenheid probleme belemmer en vertraag. So is die noodbeligting, wat eintlik deur olielampe voorsien sou word, blykbaar nie aangesteek nie. Die deure van die nooduitgange kon slegs na binne oopgemaak word en het die vlugtendes belemmer in hul poging om uit die brandende gebou te ontsnap. 'n Oop venster het 'n lugstroom na binne laat waai sodat die brand verder aangewakker is. Polisiemanne in die foyer het valslik geglo dat alle teatergangers reeds in veiligheid was en uitgeroep "Alles gerettet!" ("Almal is gered!"). Verdere reddingspogings is derhalwe gestaak.

'n Relatief groot aantal sterfgevalle is in die boonste range aangeteken waar besoekers geen kans meer gehad het om na buite te vlug nie. Een van die slagoffers was Ladislaus Vetsera (* 1865), 'n broer van Mary Freiin von Vetsera, 'n Oostenrykse adellike wat bekendheid verwerf het as die geliefde van kroonprins Rudolf van Oostenryk-Hongarye en saam met hom op 30 Januarie 1889 in die kasteel Mayerling selfmoord gepleeg het.

Meer as honderd mense is onherkenbaar verbrand. Hulle is saam met diegene, wat nog verken kon word, in 'n graf ter ruste gelê wat deur die Stad Wene op die "Wiener Zentralfriedhof" (sentrale begraafplaas) beskikbaar gestel is. Die grafmonument is tydens die Tweede Wêreldoorlog ernstig beskadig en in 1981 gerestoureer. Een van die Ringtheater se houtdeure, wat bewaar gebly het, word in die stadsdistrik Ottakring se museum vertoon.


</doc>
<doc id="121009" url="https://af.wikipedia.org/wiki?curid=121009" title="Vader Jakob">
Vader Jakob

"Vader Jakob" is die Afrikaanse weergawe van die oorspronklike Franse kinderliedjie "Frère Jacques" (Engels: "Brother John"; Duits: "Meister Jakob"). Dit is nie bekend wie die woorde in Afrikaans vertaal het nie.

Dit gaan oor ’n monnik wat verslaap het en aangespoor word om wakker te word en die kerkklok te gaan lui.

Die oorspronklike Franse woorde is:
Die Afrikaanse vertaling (nes dié in ander tale) mis die punt van die liedjie, en dit is dat die klok nie lui nie, want vader Jakob is die een wat dit moet doen en hy slaap nog. Daarom maak iemand hom met die liedjie wakker.

Daar is vele teorieë oor die oorsprong van die liedjie. ’n Moontlike verband tussen "Frère Jacques" en die 17de-eeuse litotomis Frère Jacques Beaulieu) word genoem deur onder andere Irvine Loudon, maar geen bewyse kan daarvoor gevind word nie.

Francesca Draughon en Raymond Knapp meen "Frère Jacques" was oorspronklik ’n liedjie om Jode, Protestante of Martin Luther mee te tart. Martine David en A. Marie Delrieu stel voor die liedjie is geskep om te spot met Dominikaanse monnike, in Frankryk bekend as die Jakobyne, vir hul luiheid en gemaklike lewenswyse.



</doc>
<doc id="121011" url="https://af.wikipedia.org/wiki?curid=121011" title="Hansie slim">
Hansie slim

"Hansie Slim" is die Afrikaanse weergawe van die oorspronklike Duitse kindervolksliedjie "Hänschen klein" deur Franz Wiedemann (1821–1882). Dit dateer van die 19de eeu.

Die oorspronklike liedjie het gegaan oor ’n jong seun wat die wêreld invaar en as ’n man na sy gesin terugkeer. Dit het omstreeks 1900 in gewildheid toegeneem toe die onderstaande aangepaste weergawe gebruik is om vir kinders te leer. Dit gaan nou oor ’n seuntjie wat weggaan, maar dadelik na sy huis terugkeer omdat sy ma, wat alleen agtergelaat is, begin huil. 

Die seuntjie wat bergklim, is ’n Afrikaanse aanpassing.
<score vorbis="1">
\relative c"{ g4 e4 e2 | f4 d4 d2 | c4 d4 e4 f4 | g4 g4 g2 |
\addlyrics {
</score>

Die verkorte Duitse weergawe uit omstreeks 1899 lui:


</doc>
<doc id="121012" url="https://af.wikipedia.org/wiki?curid=121012" title="Jan Pierewiet">
Jan Pierewiet

"Jan Pierewiet" is ’n Afrikaanse volksliedjie. Daar is ’n tradisionele weergawe en een met drie verse deur C.J. Langenhoven.


</doc>
<doc id="121014" url="https://af.wikipedia.org/wiki?curid=121014" title="Hürrem Sultan">
Hürrem Sultan

Hürrem Sultan (Ottomaanse Turks: خُرَّم سلطان, "Ḫurrem Sulṭān"; 1502 – 15 April 1558, ook bekend as Roxelana, Roxolana, Ruziac, Rosanna of Roxelane) was die gunsteling metgesel en later die hoofgade en wettige vrou van die Ottomaanse Sultan Süleyman die Manjifieke en die moeder van Şehzade Mehmed, Mihrimah Sultan, Şehzade Abdullah, Sultan Selim II, Şehzade Bayezid, en Şehzade Cihangir.

Sy was een van die mees invloedryke vroue in die Ottomaanse geskiedenis en 'n prominente sowel as kontroversiële figuur tydens die era bekend as die Sultanaat van Vroue. Sy was die eerste "Haseki Sultan" (Hoofgade van die Sultan) en het daardeur mag en invloed binne die politiek van die Ottomaanse Ryk behaal. Sy het 'n aktiewe rol in sake van die Ryk gespeel.

Hürrem Sultan was 'n boorling van Pools-Roethenië en was van Slawiese afkoms (onder andere aangehaal as "Pools" of "Rusyn"). Sy is gebore in die dorp van Rohatyn, 68 km Suid-Oos van Lwif, 'n groot stad van die in die Kroon van die Koninkryk van Pole (vandag in Wes-Oekraïne).

In die 1520's is sy deur die Krim-Tartare ontvoer tydens een van hul gereelde aanvalle op hierdie gebied. Hulle het haar as 'n slaaf gevat (waarskynlik eers na die Krim-stad van Kaffa, 'n belangrike sentrum van die slawe-handel, en later na Konstantinopel). Daarna is sy gestuur na die harem van Süleyman.

Mikhalon Lytvyn, ambassadeur van die groothertog van Litaue aan die Krim-khanaat het in sy ""
("Op die gebruike van die Tartare, Litaue en Moscovians", geskryf c. 1548–1551) vermeld dat:
Volgens bronne uit die laat 16de-eeu en vroeë 17de-eeu, soos die poolse digter Samuel Twardowski (oorlede 1661), wat hierdie onderwerp in Turkye ondersoek het, was Hürrem skynbaar die dogter van 'n Russies-Ortodokse priester.

Roxelana het iewers tussen 1517 en 1520 by die keiserlike harem aangekom; beslis voor Süleyman die sultan in 1520 geword het. Sy het vinnig die aandag van haar meester getrek. Sy het gou Süleyman se mees prominente metgesel langs Gülfem en Mahidevran (ook bekend as Gülbahar) geword. Haar vreugdevolle gees en speelsheid het vir haar 'n nuwe naam verdien, Hürrem, van die Persiese "Khorram", "die vrolike een". In die Istanbulse harem het Hürrem 'n mededinger teen Mahidevran geword terwyl sy haar invloed op die Sultan versterk het.

Onder sy pennaam, Muhibbi, het Sultan Süleyman hierdie gedig vir Hürrem Sultan geskryf:

"Troon van my eensame nis, my rykdom, my liefde, my maanlig. 
My opregte vriend, my vertroueling, my bestaan, my Sultan, my een en enigste liefde. 
Die mooiste onder die mooi... 
My lente, my geseënde vrolike liefde, my dag, my geliefde, laggende blaar... 
My plante, my soet, my roos, die een wat nie my ontstellend in hierdie wêreld laat voel... 
My Istanbul, my Kraman, die aarde van my Anatolië 
My Badakhshan, my Bagdad en Khorasan 
My vrou van pragtige hare, my liefde van die skuins-voorkop, my liefde van oë vol vrolikheid... 
Ek sal altyd jou lof sing 
Ek, geliefde van die gekwelde hart, Muhibbi van die oë vol trane, ek is gelukkig."
Hürrem Sultan het opgetree as Süleyman se hoofadviseur oor sake van die staat, sy het ook 'n invloed op die buitelandse beleid en internasionale politiek gehad. Hierdie posisie het haar as een van die magtigste en invloedryke vroue in die Ottomaanse geskiedenis gevestig.

Om hierdie rede is sy as 'n kontroversiële figuur gesien weens bewerings van haar manipulering van politieke figure en planne om haar politieke teenstanders te vermoor.

Sy het twee briewe aan Koning Sigismund II Augustus van Pole (regentskap 1548–1572) geskryf.

Haar invloed op die buitelandse beleid het vreedsame verhoudings tussen Pole en die Ottomaanse Ryk verseker wat uiteindelik gelei het tot die Pools-Ottomaanse alliansie.

Hürrem was betrokke by die konstruksie van 'n paar groot werke van openbare geboue. Onder haar eerste fondamente was 'n moskee, twee Koraniese skole ("madrassa"), 'n fontein, en 'n vroue-hospitaal naby die vroue se slawe-mark ("Avret Pazary") in Konstantinopel (Haseki Sultan Kompleks). Dit is die eerste kompleks in Istanbul gebou deur die destydse nuwe imperiale argitek, Mimar Sinan. Sy het ook moskee-komplekse in Adrianopole en Ankara gebou.

Met Süleyman het sy vyf seuns en een dogter gehad.



</doc>
<doc id="121017" url="https://af.wikipedia.org/wiki?curid=121017" title="Denis Villeneuve">
Denis Villeneuve

Denis Villeneuve ([dəni vilnœv]; * 3 Oktober 1967 in Gentilly (tans Bécancour), provinsie Quebec) is 'n Frans-Kanadese rolprentregisseur en draaiboekskrywer. Drie van sy prente is met die Genie-filmprys vir beste regie bekroon wat tussen 1980 en 2012 deur die "Academy of Canadian Cinema and Television / Académie canadienne du cinéma et de la télévision" toegeken is: "Maelström" (2001), "Polytechnique" (2010) en "Incendies" (2011). Al drie prente het ook die Akademie se prys as beste rolprent gewen.

Internasionale bekendheid het Villeneuve veral met sy misdaadrillers verwerf, waaronder "Prisoners" (2013) en "Sicario" (2015), en die wetenskapsfiksie-drama "Arrival" (2016). Die laasgenoemde is genomineer vir agt Oscars, waaronder dié vir beste prent en beste regisseur. Sy grootste projek ooit sal "Blade Runner 2049" wees, die opvolgprent van Ridley Scott se tech noir-wetenskapsfiksie-rolprent "Blade Runner".


</doc>
<doc id="121018" url="https://af.wikipedia.org/wiki?curid=121018" title="Jakobson se taalfunksies">
Jakobson se taalfunksies

Roman Jakobson het ses taalfunksies (of kommunikasiefunksies) geïdentifiseer waarvolgens effektiewe verbale kommunikasie beskryf kan word. Elkeen van die funksies het 'n verwante faktor. Jakobson se werk is deur Karl Bühler se Organon-Model beïnvloed, wat hy vervolgens met die poëtiese, fatiese en metalinguistiese funksies uitgebrei het.



</doc>
<doc id="121019" url="https://af.wikipedia.org/wiki?curid=121019" title="Moderne Wetenskap (boekreeks)">
Moderne Wetenskap (boekreeks)

Moderne Wetenskap is die titel van 'n reeks van 12 boeke wat in 1962 deur Tafelberg-uitgewers gepubliseer is. Die boeke was Afrikaanse vertalings van die Engelstalige reeks "Science Study Series" wat onder leiding van die "Physical Science Study Committee" (PSSC) aan MIT die lig gesien het. Die PSSC het hom dit ten doel gestel om wetenskapsonderrig in die Verenigde State te moderniseer en te verbeter, en dit het deel uitgemaak van die opskuddings in Amerikaanse onderrig wat op die onverwagte lansering van Spoetnik deur die Sowjetunie gevolg het. Die Amerikaanse publiek en regering was erg geskok dat die Russe blykbaar die leiding op wetenskaplike gebied oorgeneem het, en 'n program is van stapel gestuur om laer- en hoërskool wetenskapsonderrig te verbeter. Die PSSC was nou hierby betrokke gewees en die "Science Study Series" was 'n reeks boeke, geskrewe deur voorste fisici, wat die publiek en onderwysers op 'n informele manier aan gevorderde wetenskap probeer blootstel het.

Die vertaling van die reeks is deur 'n groep akademici aan meestal Afrikaanse universiteite behartig. Die volgende titels is uitgegee:


</doc>
<doc id="121020" url="https://af.wikipedia.org/wiki?curid=121020" title="Apollo 9">
Apollo 9

Apollo 9 was die derde bemande missie van die Apollo-program en die eerste missie wat die beheermodule en die maanmodule ingesluit het. Die bemanning van drie aan boord was: bevelvoerder James McDivitt, beheermodulevlieënier David Scott en maanmodulevlieënier Rusty Schweickart. 

Hulle het tien dae in die ruimte deurgebring in 'n lae wentelbaan om kritieke aspekte van die toerusting te toets, onder andere die maanmodule se motors, lewensondersteuningstelsels, navigasiestelsels en dokmaneuvers. Dit was ook die tweede bemande missie wat deur 'n Saturn V-vuurpyl aangedryf is.

Apollo 9 is op 3 Maart 1969 gelanseer en hulle het op 13 Maart 1969 weer teruggekeer na die aarde.


</doc>
<doc id="121022" url="https://af.wikipedia.org/wiki?curid=121022" title="Apollo 7">
Apollo 7

Apollo 7 was die eerste bemande ruimtevlug van die Apollo-program en was ook die eerste bemande ruimtevlug na die Gemini XII sending in November 1966. Apollo 7 is op 11 Oktober 1968 gelanseer en die bemanning het op 22 Oktober 1968 veilig in die water geplons. Die bemanning was as volg: bevelvoerder Walter M. Schirra, senior vlieënier en navigator Donn F. Eisele en vlieënier/stelsel ingenieur R. Walter Cunningham.


</doc>
<doc id="121023" url="https://af.wikipedia.org/wiki?curid=121023" title="Elementêre wiskunde">
Elementêre wiskunde

Elementêre wiskunde bestaan uit wiskunde-onderwerpe wat dikwels op primêre of sekondêre skoolvlak aangebied word.

Die mees basiese onderwerpe in elementêre wiskunde is rekenkunde en meetkunde. Sedert die laaste dekades van die 20ste eeu, is daar meer klem gelê op probleemoplossing. Elementêre wiskunde word in die alledaagse lewe gebruik in sulke aktiwiteite soos verandering, kook, koop en verkoop van voorraad, en dobbel. Dit is ook 'n noodsaaklike eerste stap op die pad na die verstaan van die wetenskap.

Op sekondêre skool is die hoofonderwerpe van elementêre wiskunde algebra en trigonometrie. Calculus, hoewel dit dikwels aan gevorderde sekondêre skoolstudente geleer word, word gewoonlik as kollege-vlak wiskunde beskou.

Volgens 'n oorsig van die wiskundekurrikulum van lande wat aan die TIMSS-eksamen deelgeneem het, is die volgende onderwerpe belangrik vir die elementêre kurrikulum (jare 1-8) deur minstens twee derdes van die hoogspresterende lande:

Die heelgetalle is dié wat gebruik word om te tel (soos in "daar is ses munte op die tafel") en te orden (soos in "hierdie is die derde grootste stad in die land"). In algemene taal word hierdie doeleindes onderskei deur onderskeidelik kardinale en ordinale getalle te gebruik. 'n Derde gebruik van natuurlike getalle is as nominale getalle, soos die modelnommer van 'n produk, waar die natuurlike getal slegs gebruik word vir die benaming (afgesien van 'n reeksnommer waar die volgorde eienskappe van die natuurlike getalle later gebruike onderskei van vorige gebruike).

Eienskappe van die natuurlike getalle soos verdeelbaarheid en die verspreiding van priemgetalle, word bestudeer in basiese getalteorie, 'n ander deel van elementêre wiskunde.

Elementêre wiskunde fokus op die (+) en (×) bewerkings en hul eienskappe:
Sluiting onder toevoeging en vermenigvuldiging: vir alle natuurlike getalle a en b, beide a + b en a × b is natuurlike getalle.

'n Meeteenheid is 'n definitiewe grootte van 'n fisiese hoeveelheid, gedefinieer en aangeneem deur konvensie of wetgewing, wat gebruik word as 'n standaard vir die meting van dieselfde fisiese hoeveelheid. Enige ander waarde van die fisiese hoeveelheid kan uitgedruk word as 'n eenvoudige veelvoud van die meeteenheid. Byvoorbeeld, lengte is 'n fisiese hoeveelheid. Die meter is 'n lengte-eenheid wat 'n definitiewe voorafbepaalde lengte verteenwoordig. Wanneer ons 10 meter (of 10 m) sê, beteken ons eintlik 10 keer die bepaalde voorafbepaalde lengte wat "meter" genoem word.

Die definisie, ooreenkoms en praktiese gebruik van meeteenhede het 'n deurslaggewende rol gespeel in die menslike strewe vanaf die vroeë eeue tot op hierdie dag. Verskillende stelsels eenhede was baie algemeen. Nou is daar 'n globale standaard, die Internasionale Stelsel van Eenhede (SI), die moderne vorm van die metrieke stelsel.

'n Breuk verteenwoordig 'n deel van 'n geheel of meer algemeen 'n aantal gelyke dele. Wanneer dit in die alledaagse Engels gepraat word, beskryf 'n breuk hoeveel dele van 'n bepaalde grootte daar byvoorbeeld is, 'n halwe, agt vyfde, driekwart. 'n Algemene, vulgêre of eenvoudige breuk (voorbeelde: formula_1 en formula_2) bestaan uit 'n heelgetal teller wat bokant 'n lyn vertoon word (of voor 'n snit) en 'n nie- , hieronder (of na) daardie lyn vertoon. Getalle en noemers word ook gebruik in breuke wat nie algemeen is nie, insluitend saamgestelde breuke, komplekse breuke en gemengde syfers.

Soos heelgetalle, volg breuke die kommutatiewe, assosiatiewe en verspreidende wette, en die reël teen verdeling met nul.

'n Formule is 'n entiteit wat gebruik word deur die simbole en formasie reëls van 'n gegewe logiese taal te gebruik. Byvoorbeeld, die bepaling van die volume van 'n sfeer vereis 'n beduidende hoeveelheid integraalrekene of sy meetkundige analoog, die metode van uitputting; Maar nadat hierdie een keer gedoen is in terme van 'n parameter (die radius byvoorbeeld), het wiskundiges 'n formule gemaak om die volume te beskryf. 'n Vergelyking is 'n formule van die vorm A = B, waar A en B uitdrukkings is wat een of meer veranderlikes insluit wat onbekende genoem word, en "=" dui die gelykwaardige binêre verband aan. Alhoewel dit in die vorm van 'n voorstel geskryf word, is 'n vergelyking nie 'n stelling wat waar of onwaar is nie, maar 'n probleem wat bestaan uit die vind van die waardes, genoem oplossings, wat, wanneer die onbekende vervang word, gelyke waardes van die uitdrukkings A en B lewer. Byvoorbeeld, 2 is die unieke oplossing van die vergelyking x + 2 = 4, waarin die onbekende x is.

Data is 'n stel waardes van kwalitatiewe of kwantitatiewe veranderlikes; hersaamgestel, stukkies data is individuele stukke inligting. Data in rekenaarwese (of dataverwerking) word voorgestel in 'n struktuur wat dikwels tabulêr is (verteenwoordig deur rye en kolomme), 'n boom ('n stel nodusse met ouer-kinders-verhouding) of 'n grafiek ('n stel verbind nodes). Data is tipies die gevolg van metings en kan met behulp van grafieke of beelde gevisualiseer word.

Data as 'n abstrakte konsep wat kan beskou word as die laagste vlak van abstraksie, van watter inligting en dan kennis afgelei word.

Tweedimensionele meetkunde is 'n tak van wiskunde wat verband hou met vrae van vorm, grootte en relatiewe posisie van tweedimensionele figure. Basiese onderwerpe in elementêre wiskunde sluit veelhoeke, sirkels, omtrek en area in.

'n Poligoon wat begrens word deur 'n eindige ketting van reguitlynsegmente wat in 'n lus gesluit word om 'n geslote ketting of kring te vorm. Hierdie segmente heet sy kante of sye, en die punte waar twee kante ontmoet, is die veelhoek se hoekpunte (enkelvoud: hoekpunt) of hoeke. Die binnekant van die veelhoek word soms sy liggaam genoem. 'N N-gon is 'n veelhoek met n sye. 'N Veelhoek is 'n 2-dimensionele voorbeeld van die meer algemene politoop in enige aantal dimensies.

'n Sirkel is 'n eenvoudige vorm van tweedimensionele meetkunde wat die stel van alle punte in 'n vliegtuig is wat op 'n gegewe afstand van 'n gegewe punt, die middelpunt is. Die afstand tussen enige van die punte en die middel word die radius genoem. Dit kan ook gedefinieer word as die lokus van 'n punt wat ewe ver van 'n vaste punt af is.

'n Sirkel is 'n eenvoudige vorm van tweedimensionele geometrie wat die stel van alle punte in 'n vliegtuig is op 'n gegewe afstand van 'n gegewe punt, die middelpunt is. Die afstand tussen enige van die punte en die middel word die radius genoem. Dit kan ook gedefinieer word as die lokus van 'n punt wat ewe ver van 'n vaste punt af is.

Oppervlakte is die hoeveelheid wat die omvang van 'n tweedimensionele figuur of vorm uitdruk. Daar is verskeie bekende formules vir die areas van eenvoudige vorms soos driehoeke, reghoeke en sirkels.

Om 'n numeriese waarde af te rond, beteken om dit te vervang deur 'n ander waarde wat ongeveer gelyk is, maar 'n korter, eenvoudiger of meer eksplisiete voorstelling het. Byvoorbeeld, kan £ 23.4476 vervang word met £ 23.45, of die breuk 312/937 met 1/3, of die uitdrukking √2 met 1.414. Afronding word dikwels doelbewus gedoen om 'n waarde te kry wat makliker is om te skryf en te hanteer as die oorspronklike. Dit kan ook gedoen word om die akkuraatheid van 'n berekende nommer aan te dui; byvoorbeeld, 'n hoeveelheid wat bereken is as 123 456, maar bekend is dat dit slegs binne enkele honderde eenhede akkuraat is, word eerder as "ongeveer 123 500" vermeld.

The significant figures of a number are those digits that carry meaning contributing to its precision. This includes all digits except:

Skatting is die proses om 'n skatting of benaderings te vind, wat 'n waarde is wat vir een of ander doel bruikbaar is, selfs al is insetdata dalk onvolledig, onseker of onstabiel. Die waarde is egter bruikbaar omdat dit afgelei is van die beste beskikbare inligting..

'n Informele skatting wanneer min inligting beskikbaar is, word 'n guesstimate genoem, omdat die ondersoek nader kom as om die antwoord net te raai.

'n Desimale breuk is 'n breuk waarvan die noemer 'n krag van tien is.

Desimale breuke word algemeen uitgespreek sonder 'n noemer, die desimale skeier word in die teller ingevoeg (met die toonaangewende nulpunte bygevoeg indien nodig) in die posisie regs wat ooreenstem met die krag van tien van die noemer; Bv. 8/10, 83/100, 83/1000 en 8/10000 word uitgedruk as 0.8, 0.83, 0.083 en 0.0008. In Engelssprekende lande, sommige Latyns-Amerikaanse en baie Asiatiese lande, word 'n periode (.) of verhoogde periode (·) as die desimale skeidingsteken gebruik; In baie ander lande, veral in Europa, word 'n komma (,) gebruik.

'n Persentasie is 'n getal of verhouding uitgedruk as 'n fraksie van 100. Dit word dikwels aangedui met die persentteken, %, of die afkorting "pct." 'n Persentasie is 'n dimensielose nommer (suiwer getal).

Byvoorbeeld, 45% (lees as "vyf-en-veertig persent") is gelyk aan 45/100, of 0.45. Persentasies word gebruik om uit te druk hoe groot of klein een hoeveelheid relatief tot 'n ander hoeveelheid is. Die eerste hoeveelheid verteenwoordig gewoonlik 'n deel van, of 'n verandering in, die tweede hoeveelheid. Byvoorbeeld, 'n toename van $ 0.15 teen 'n prys van $ 2.50 is 'n toename met 'n breuk van 0.15 / 2.50 = 0.06. Uitgedruk as 'n persentasie, is dit dus 'n 6% -verhoging. Terwyl persentasie waardes dikwels tussen 0 en 100 is, is daar geen beperking nie en kan 'n mens byvoorbeeld na 111% of -35% verwys.

Twee hoeveelhede is proporsioneel as 'n verandering in een altyd vergesel is van 'n verandering in die ander, en as die veranderinge altyd verwant is aan die hand van 'n konstante vermenigvuldiger. Die konstante word die koëffisiënt van eweredigheid of eweredigheidskonstante genoem.

Analitiese meetkunde is die studie van meetkunde met behulp van 'n koördinaatstelsel. Dit kontrasteer met sintetiese geometrie.

Gewoonlik word die Cartesiese koördinaatstelsel gebruik om vergelykings vir vliegtuie, reguit lyne en vierkante te manipuleer, dikwels in twee en soms in drie dimensies. Geometries ondersoek mens die Euklidiese vlak (2 dimensies) en Euklidiese ruimte (3 dimensies). Soos in skoolboeke geleer, kan analitiese meetkunde eenvoudiger verklaar word: dit is om numeriese meetkundige vorms op numeriese wyse te omskryf en numeriese inligting uit vorms se numeriese definisies en voorstellings te onttrek.

Transformasies is maniere om funksies te verskuif en te skaal deur verskillende algebraïese formules te gebruik.

'n Negatiewe getal is 'n reële getal wat minder as nul is. Sulke getalle word dikwels gebruik om die bedrag van 'n verlies of afwesigheid te verteenwoordig. Byvoorbeeld, 'n skuld wat verskuldig is, kan as 'n negatiewe bate beskou word, of 'n afname in sommige hoeveelheid kan as 'n negatiewe toename beskou word. Negatiewe getalle word gebruik om waardes te beskryf op 'n skaal wat onder nul val, soos die Celsius- en Fahrenheit-skale vir temperatuur.

Eksponisasie is 'n wiskundige operasie, geskryf as bn, wat twee getalle, die basis b en die eksponent (of krag) n insluit. Wanneer n 'n natuurlike getal is (dws 'n positiewe heelgetal), stem die eksponensiëring ooreen met herhaalde vermenigvuldiging van die basis: dit is, bn is die produk van die vermenigvuldiging van n basisse:

Wortels is die teenoorgestelde van eksponente. Die nde wortel van 'n getal x (geskryf formula_5) is 'n getal r, wat wanneer dit verhoog word na die mag n, x lewer. Dit is,
Waar n die graad van die wortel is. 'n Wortel van graad 2 word 'n vierkantswortel genoem en 'n wortel van graad 3, 'n kubuswortel. Wortels van hoër graad word verwys deur die gebruik van ordinale getalle, soos in vierde wortel, twintigste wortel, ens.

Byvoorbeeld:

Kompas-en-reguit, ook bekend as liniaal-en-kompas konstruksie, is die konstruksie van lengtes, hoeke en ander meetkundige figure met slegs 'n geïdealiseerde liniaal en kompas.

Die geïdealiseerde liniaal, bekend as 'n reguitlyn, word aangeneem as oneindig in lengte en het geen merke daarop nie en slegs een rand. Die kompas word veronderstel om ineen te val wanneer dit van die bladsy opgehef word, dus mag dit nie direk gebruik word om afstande oor te dra nie. (Dit is 'n onbelangrike beperking, aangesien 'n afstand met behulp van 'n meervoudige prosedure gebruik kan word, selfs met 'n ineenstortende kompas, sien kompas-ekwivalentstelling.) Meer formeel, die enigste toelaatbare konstruksies is dié wat deur Euclid se eerste drie postulate verkry word.

Twee figure of voorwerpe is kongruent as hulle dieselfde vorm en grootte het, of as een dieselfde vorm en grootte het as die spieëlbeeld van die ander. Meer formeel word twee stelle punte kongruent genoem, en slegs as 'n mens deur 'n isometrie omskep kan word, dws 'n kombinasie van rigiede bewegings, naamlik 'n vertaling, 'n rotasie en 'n refleksie. Dit beteken dat enige voorwerp kan herposisioneer en weerspieël word (maar nie verander nie) sodat dit presies met die ander voorwerp saamval. So twee duidelike vliegtuigfigure op 'n stuk papier is kongruent as ons hulle kan uitsny en hulle dan heeltemal ooreenstem. Om die papier oor te laat is toegelaat.

Twee meetkundige voorwerpe word dieselfde genoem as hulle albei dieselfde vorm het, of een het dieselfde vorm as die spieëlbeeld van die ander. Meer presies kan mens van die ander verkry word deur eenvormig te skaal (vergroot of krimp), moontlik met addisionele vertaling, rotasie en refleksie. Dit beteken dat enige voorwerp kan herroep, herposisioneer en weerspieël word, sodat dit presies met die ander voorwerp saamval. As twee voorwerpe soortgelyk is, is elkeen kongruent tot die resultaat van 'n eenvormige skaal van die ander.

Vaste meetkunde was die tradisionele naam vir die geometrie van driedimensionele Euklidiese ruimte. Stereometrie handel oor die metings van volumes van verskillende soliede figure (driedimensionele figure), insluitende piramides, silinders, keëls, afgeknotte keëls, sfere en prismas.

Rasionale getal is enige getal wat uitgedruk kan word as die kwosiënt of breuk p / q van twee heelgetalle, met die noemer q nie gelyk aan nul nie. Aangesien q gelyk is aan 1, is elke heelgetal 'n rasionale getal. Die stel van alle rasionale getalle word gewoonlik aangedui deur 'n vetgrens Q (of swartbordvoetbal \ mathbb {Q}).

'n Patroon is 'n waarneembare reëlmatigheid in die wêreld of in 'n mensgemaakte ontwerp. As sodanig herhaal die elemente van 'n patroon op 'n voorspelbare wyse. 'n Meetkundige patroon is 'n soort patroon wat gevorm word van meetkundige vorms en tipies herhaal soos 'n plakpapier.

'n Verhouding op 'n stel A is 'n versameling bestelde pare elemente van A. Met ander woorde, dit is 'n deelversameling van die Cartesiese produk A2 = A × A. Algemene verhoudings sluit in verdeelbaarheid tussen twee getalle en ongelykhede.

'n Funksie is 'n verband tussen 'n stel insette en 'n stel toelaatbare uitsette met die eienskap dat elke inset verband hou met presies een uitset. 'n Voorbeeld is die funksie wat elke reële getal x verband hou met sy vierkant x2. Die uitset van 'n funksie f wat ooreenstem met 'n inset x word aangedui deur f (x) (lees "f of x"). In hierdie voorbeeld, as die inset -3 is, is die uitset 9, en ons kan f (-3) = 9 skryf. Die insetveranderlike (s) word soms die argument (e) van die funksie genoem.

Die helling van 'n lyn is 'n getal wat beide die rigting en die steilheid van die lyn beskryf. Helling word dikwels aangedui met die letter m..

Trigonometrie is 'n tak van wiskunde wat verhoudings met lengtes en hoeke van driehoeke bestudeer. Die veld het gedurende die 3de eeu vC voorgekom van toepassings van meetkunde tot astronomiese studies..

In die Verenigde State was daar baie kommer oor die lae vlak van elementêre wiskundevaardighede van baie studente, in vergelyking met studente in ander ontwikkelde lande. Die "No Child Left Behind"-program was een poging om hierdie tekort aan te spreek, wat vereis dat alle Amerikaanse studente in elementêre wiskunde getoets word.


</doc>
<doc id="121024" url="https://af.wikipedia.org/wiki?curid=121024" title="Apollo 5">
Apollo 5

Apollo 5 (ook bekend as missie AS-204) was die eerste onbemande ruimtevaart van die Apollo-maanmodule wat op later vaarte gebruik sou word om op die Maan te land. Apollo 5 is op 22 Januarie 1968 met 'n Saturn IB-vuurpyl gelanseer.


</doc>
<doc id="121026" url="https://af.wikipedia.org/wiki?curid=121026" title="James Irwin">
James Irwin

James Benson "Jim" Irwin (* 17 Maart 1930 – † 8 Augustus 1991; kolonel) was 'n Amerikaanse ruimteman, lugvaartingenieur, toetsvlieënier en 'n vlieënier in die Amerikaanse Lugmag. Hy was die maanmodulevlieënier vir Apollo 15, wat die vierde maanlanding uitgevoer het. Irwin was die agste persoon wat op die Maan geloop het en die eerste van die twaalf wat tot sterwe gekom het. Hy was gewerf as deel van Ruimtevaardergroep 5.




</doc>
<doc id="121027" url="https://af.wikipedia.org/wiki?curid=121027" title="Cheryl de la Rey">
Cheryl de la Rey

Cheryl Merle de la Rey is die vise-kanselier en rektor van die Universiteit van Pretoria in Suid-Afrika.

Sy het in 1983 'n BA-graad, in 1984 BA-Honneurs en in 1986 'n MA aan die Universiteit van Natal verwerf, sy het daarna in 1999 haar PhD in sielkunde aan die Universiteit van Kaapstad verwerf.

Sy is in November 2009 as vise-kanselier van UP aangestel, haar voorganger was Calie Pistorius. Sy is 'n gekwalifiseerde sielkundige en was voorheen adjunk-vise-kanselier van die Universiteit van Kaapstad sowel as die Hoof Uitvoerende Beampte van die Raad op Hoër Onderwys (RHO).



</doc>
<doc id="121029" url="https://af.wikipedia.org/wiki?curid=121029" title="Frikkie Maré">
Frikkie Maré

Frederik Korsten (Frikkie) Maré (plaas Zwartkopsrivier, distrik Uitenhage, Kaapkolonie, 27 November 1821 – Heidelberg, Transvaal, 5 Januarie 1895) was ’n landdros in die Zuid-Afrikaansche Republiek (ZAR), beyweraar vir die onderwys en ’n troue Hervormer tot sy dood.

Maré (ook soms Maree gespel) was die sestiende van die sewentien kinders van Paul Maré, en die dertiende by sy vader se tweede vrou, Johanna Magdalena Pretorius, ’n niggie van A.W.J. Pretorius. Paul Maré was van 1804 tot 1814 heemraad van Graaff-Reinet. In dié tyd het by vier verskillende geleenthede as landdros waargeneem. 

Omstreeks 1814 het Paul Maré en sy gesin hulle in die distrik Uitenhage gevestig. Sy jongste broer was Dietlof Siegfried Maré, later landdros en volksraadslid in die ZAR. 'n Kleinneef van hulle, Jacob Maré, was Volksraadslid en die man na wie Jacob Maréstraat in Pretoria genoem is. Frikkie Maré het skoolgegaan in Port Elizabeth voor hy die Kaapkolonie in 1838 saam met sy ouers en nog familielede verlaat het, enkele maande voor die trek van Andries Pretorius. Naby die teenswoordige Bethlehem het Maré se vader verongeluk. Op 25 Oktober 1838 het hul trek aan die Klein-Tugela by Gert Maritz s’n aangesluit. 

Die gesin het hulle op Pietermaritzburg gevestig. Maré het in Mei 1842 aan die slag by Kongella teen die Britse troepe deelgeneem. In 1845 is hy met Johanna Helena Josina van Niekerk getroud. Tien kinders uit dié huwelik is in Maré se boedelstukke genoem, maar bes moontlik was daar nog een of twee kinders wat kleintyd oorlede is.

Dis nie meer bekend wanneer Maré na Transvaal verhuis het nie, maar hy was teen 1859 in Pretoria. Op 19 Julie 1861 het hy J.J.P. (Joggem Twee-duim) Prinsloo as landdros van Pretoria opgevolg as die derde bekleër van dié amp in die nuwe dorp (toe pas ses jaar oud). Hy het op 3 November 1863 eervolle ontslag ontvang en is ’n jaar later tot lid van die skoolkommissie van Pretoria benoem. Op 7 Augustus 1864 is hy as ouderling van die Hervormde kerk Pretoria bevestig, maar moes reeds in die volgende jaar bedank toe hy op 20 Junie 1865 as waarnemende landdros van Wakkerstroom benoem is. ’n Jaar later, op 10 Julie 1866, het hy landdros van Heidelberg geword en saam met sy gesin daarheen verhuis. Hier het hom beywer vir die bevordering van die onderwys en is die eerste skoolkommissie in 1868 onder sy leiding saamgestel. Tot sy dood was hy lid van dié kommissie en soms voorsitter daarvan. Hy het veral belanggestel in die onderrig van die Nederlands. 

As lidmaat van die NH Kerk het hy in 1868 in die kommissie gedien wat verantwoordelik was vir die bou van ’n pastorie vir ds. N.J. van Warmelo op Heidelberg. 

Ná die anneksasie van die ZAR in 1877 het Maré geweier om die eed van getrouheid aan die Britse regering af te lê en bedank in Maart 1878 as landdros. C.F.A. Uckermann is toe in sy plek aangestel. Maar in April 1882 is hy weer in dié amp benoem, het hy sy loopbaan voortgesit as ’n bekwame amptenaar en sy vele administratiewe verpligtinge nougeset nagekom. Hy sou tot sy dood landdros bly. Die eerste paar wat hy op Heidelberg getrou het, was Willem Adriaan Smit en Jacomina Hendrina Viljoen op 20 Oktober 1866. 

Hy wou nie met die kerkvereniging tussen die NH en NG Kerk in 1885 saamgaan nie en het daarna ’n belangrike rol in die herorganisasie van die gemeente van die NH kerk op Heidelberg gespeel. Die dorpe Vereeniging, Nigel en Elandsfontein en die nuwe goudvelde aan die Witwatersrand het mettertyd onder hom as landdros van Heidelberg geressorteer. Maar reeds in 1886, sy stigtingsjaar, het Johannesburg reeds sy eie landdros gekry. Maré was in sy dienstyd ook verantwoordelik vir die insameling van belastings; eers ná sy dood in 1895 is ’n siviele kommissaris spesiaal vir dié doel op Heidelberg aangestel. 

Kort voor sy dood het hy sy lewensherinneringe begin neerskryf, wat hy blykbaar nie voltooi het nie. Hy is oorlede na ’n kort siekte en in die Ou Begraafplaas in die Kloof op Heidelberg begrawe. Maréstraat op die dorp is na hom genoem.



</doc>
<doc id="121030" url="https://af.wikipedia.org/wiki?curid=121030" title="Ruïne">
Ruïne

Die term ruïne (afgelei van Latyns "ruere" "[ineen]stort" en "ruina", in Afrikaans ook bouval genoem) verwys na enige mensgemaakte struktuur wat hom weens 'n gebrek aan onderhoudwerk, as gevolg van doelgerigte vernietiging (soos byvoorbeeld oorlogshandelinge) of natuurrampe tans in 'n vervalle toestand bevind.

Ruïnes kan onderverdeel word in twee kategorieë:


'n Derde soort ruïnes val in 'n besondere kategorie: kunsmatige bouvalle wat in die 18de en 19de eeu – ná die herontdekking van Pompeii – 'n soort modeverskynsel geword het en volgens antieke voorbeelde as deel van destydse Klassisistiese en Romantiese tuinargitektuur geskep is. As tuinomheinings vind gemesselde mure met ruïne-elemente ook vandag weer aanklank.

'n Voorheen bruik- en/of bewoonbare gebou of ander struktuur begin verval sodra die nodige onderhoudwerk daaraan om ekonomiese, maatskaplike of politieke redes nie meer verrig word nie. 'n Ander oorsaak is eksterne invloede wat op 'n gebou of struktuur in werk soos brande, natuurrampe (soos aardbewings, vulkaanuitbarstings en oorstromings) en oorlogshandelinge.

Water en vogtigheid, wat die muurwerk binnedring (byvoorbeeld as die dak ontbreek of lekkasies nie meer toegestop word nie), word onder die belangrikste oorsake van natuurlike verval gereken. Historiese en moderne boumateriale verskil in terme van duursaamheid van mekaar. Veldstene in historiese geboue (soos veldsteenkerke), wat dig bymekaargepak is, is baie bestand teen water. Reënwater loop vinnig af, terwyl grondwater nie eers kan opstyg om die stewige klipwerk te deurdring nie.

Bakstene daarenteen is nouliks bestand teen verwering en verval. Weens hul poreuse struktuur suig hulle water op. Tegelykertyd kan humiedsure en soute, wat self sterk higroskopies (wateraantrekkend) is, die baksteenmuurwerk binnedring. Sodra temperature benede vriespunt daal, sal bevrore water weens sy groter volume druk op die baksteenwande begin uitoefen en hulle uiteindelik laat bars. Die bakstene sal verder verweer tot baksteenstof. In koeler tot gematigde klimaatsones sal dié soort vriesprosesse in die oorgangstye tussen somer en winter 'n paar maal per dag voorkom.

Sedimentêre gesteentes – 'n kategorie boumateriale waarin ook verskillende soorte sandsteen val – kan ook as gevolg van hul ysteroksiedinhoud aan verwering blootgestel wees. Sodra die ysterbestanddele korrodeer, dra hulle by tot die verwering van sandsteen.


</doc>
<doc id="121033" url="https://af.wikipedia.org/wiki?curid=121033" title="Paul Maré">
Paul Maré

Paulus (Paul) Maré (Stellenbosch, Kaapkolonie, 7 Julie 1767 – omgewing huidige Bethlehem, Oranje-Vrystaat, 1838) was ’n Voortrekker, kerkman en die vader van twee seuns wat belangrike ampte in die Zuid-Afrikaansche Republiek beklee het: Dietlof en Frederik. Hy was 'n neef van Jacob Maré se vader.

Maré was die sewende kind van Ignatius Maré en sy vrou, Margaretha Roux. Hy was ’n burger van Stellenbosch, maar verhuis later na Graaff-Reinet. Van 1804 tot 1814 was hy heemraad van Graaff-Reinet en in dié tyd neem het hy by vier verskillende geleenthede as landdros waargeneem. Omstreeks 1814 het hy en sy gesin na die distrik Uitenhage verhuis en hulle gevestig op die plaas Zwartkopsrivier. In 1824 is hy as ouderling van die gemeente Uitenhage afgevaardig na die eerste Sinode van die NG Kerk, in Kaapstad.

In 1838 het die sewentigjarige Maré die Kaapkolonie verlaat om hom in Natal te vestig. Hy het as leier van ’n klein Trekgeselskap iogetree wat hoofsaaklik uit familie en vriende uit die distrikte Graaff-Reinet en Uitenhage bestaan. Sy geselskap het die Kolonie na Pieter Retief verlaat en voor Andries Pretorius s’n.

Naby die teenswoordige Bethlehem het hy verongeluk toe hy voor die wiel van ’n skotskar beland. Hy is op die plaas Liebenbergsvlei begrawe, waar later ’n gedenksteen op sy graf opgerig is.

Maré was twee keer getroud: op 13 Junie 1790 met Susanna Elisabeth Fourie en op 10 Maart 1796 met Johanna Magdalena Pretorius, 'n niggie van kmdt.genl. Andries Pretorius. By sy eerste vrou het hy drie kinders gehad en by die tweede 14. Sy seun Frederik Korsten Maré was landdros in die ZAR.



</doc>
<doc id="121034" url="https://af.wikipedia.org/wiki?curid=121034" title="Loyiso Nongxa">
Loyiso Nongxa

Loyiso Nongxa (gebore op 22 Oktober 1953) is die voormalige visekanselier en rektor van die Universiteit van die Witwatersrand (Wits) in Johannesburg, Suid-Afrika. 

Nongxa is op 19 Mei 2003 deur die Raad van die Universiteit as die eerste swart visekanselier van Wits aangestel, sy voorganger was Norma Ried Birley. Hy is 'n gekwalifiseerde wiskundige, en was voorheen die Dekaan van die Fakulteit Natuurwetenskappe by die Universiteit van Wes-Kaapland (UWK). Hy is op 1 Junie 2013 deur Adam Habib as visekanselier opgevolg.

Nongxa is op 22 Oktober 1953 op Indwe digby die destydse Transkei gebore. Sy ouers was gekwalifiseerde onderwysers, en sy vader was 'n skoolhoof. Nongxa het aan Healdtown Kollege met onderskeiding as die top-matriek student in Suid-Afrika in 1972 gematrikuleer. 

Nongxa het in 1976 'n BSc-graad aan die Universiteit van Fort Hare (UFH) verwerf. Nadat hy in 1978 sy MSc aan UFH verwerf het, het hy Suid-Afrika se eerste swart Rhodes-beurshouer geword. Hy het daarna in 1982 'n D. Phil aan Oxford Universiteit verwerf.

Nongxa het lesings in die wiskunde by UFH, die Nasionale Universiteit van Lesotho, die Universiteit van Natal en UWK aangebied. By die UWK het hy die posisie van Dekaan van die Fakulteit Natuurwetenskappe beklee. Hy was ook 'n besoekende navorser by die universiteite van Colorado, Harvard, Connecticut, Hawaii, en Baylor.


</doc>
<doc id="121036" url="https://af.wikipedia.org/wiki?curid=121036" title="Beenbreuk">
Beenbreuk

In die mediese vakterminologie verwys 'n beenbreuk (Latyn: "fractura") na enige verbreking van die normale samehang van 'n beenstuk.


</doc>
<doc id="121037" url="https://af.wikipedia.org/wiki?curid=121037" title="Beenmurg">
Beenmurg

In die mediese vakterminologie verwys beenmurg (Latyn: "medulla ossium") na die sagte massa wat die holtes in die beendere vul. Dit bestaan uit bindweefsel met 'n groot hoeveelheid vet- en murg-selle. Die rooi en wit bloed-liggaampies word in die beenmurg vervaardig.



</doc>
<doc id="121038" url="https://af.wikipedia.org/wiki?curid=121038" title="Beenmurgontsteking">
Beenmurgontsteking

In die mediese vakterminologie verwys beenmurgontsteking (ook osteomiëlitis) na 'n besonder pynlike en etterige ontsteking van 'n lang pypbeen. Die ontsteking gaan gepaard met hoë koors. Die ontsteking kom veral voor by kinders tussen die ouderdom van 5 en 16 jaar.


</doc>
<doc id="121039" url="https://af.wikipedia.org/wiki?curid=121039" title="Beenskag">
Beenskag

In menslike fisiologie verwys beenskag (ook diafise) na die lang middelstuk van 'n pypbeen wat tussen die groeiskywe lê.


</doc>
<doc id="121040" url="https://af.wikipedia.org/wiki?curid=121040" title="Beestering">
Beestering

In die mediese vakterminologie verwys beestering na 'n tering wat van beeste op mense kan oorgaan, meestal deur die drink van besmette melk. Dit tas dan die derm-stelsel aan en kan by kinders tot 'n longaandoening lei. Dit word deur die beestering-basil verwek.


</doc>
<doc id="121041" url="https://af.wikipedia.org/wiki?curid=121041" title="Basille">
Basille

In die mediese vakterminologie verwys basille (Latyn: "bacillus"/ enkelvoud: "basil") na 'n groep staafvormige bakterieë waartoe onder meer die verwekkers van tifus en miltvuur behoort.


</doc>
<doc id="121043" url="https://af.wikipedia.org/wiki?curid=121043" title="Beenweefsel">
Beenweefsel

In die mediese vakterminologie verwys beenweefsel na weefsel wat deur 'n sterk ontwikkeling van die tussenstof gekenmerk word. Die tussenstof bestaan uit 'n veselryke grondmassa waarin kalksoute neerslaan. Dit vorm die boustof van die benige skelet.


</doc>
<doc id="121044" url="https://af.wikipedia.org/wiki?curid=121044" title="Tussenwerwelskyf">
Tussenwerwelskyf

In die mediese vakterminologie verwys tussenwerwelskyf (Latyn: "discus intervebralis") na 'n kraakbeenagtige skyf wat uit 'n stewige ring en 'n effens sagter kern bestaan. By die boonste 24 werwels vorm dit die verbinding tussen twee opeenvolgende werwelliggame, wat steeds 'n geringe beweeglikheid toelaat.


</doc>
<doc id="121045" url="https://af.wikipedia.org/wiki?curid=121045" title="Wisselgebit">
Wisselgebit

In die mediese vakterminologie verwys wisselgebit na 'n gebit wat sowel uit elemente van die melk- asook die blywende gebit bestaan. Dit kom by kinders voor in 'n tydperk van vyf jaar waarin die wisseling van gebit plaasvind.


</doc>
<doc id="121046" url="https://af.wikipedia.org/wiki?curid=121046" title="Dietlof Maré">
Dietlof Maré

Dietlof Siegfried Maré (distrik Uitenhage, Kaapkolonie, 27 Mei 1824 – Pietersburg, Transvaal, 27 Junie 1890) was ’n sakeman en landdros in die Zuid-Afrikaansche Republiek (ZAR).

Maré was die jongste seun uit Paul Maré se huwelik met Johanna Magdalena Pretorius, ’n niggie van A.W.J. Pretorius. Sy broer Frederik Korsten Maré was eweneens ’n landdros asook ’n kerkman in die ZAR. Hul kleinneef Jacob Maré was lid van die uitvoerende raad en vader van die Sarie Maré wat besing word in die volksliedjie "Sarie Marais". 

Maré het in Port Elizabeth skoolgegaan voor hy in 1838 saam met sy gesin die Kaapkolonie verlaat het, ’n tyd lank ná die trek van Gert Maritz, maar ’n paar maande voor Pretorius s’n. Naby die teenswoordige Bethlehem het Maré se vader verongeluk toe hy onder ’n skotskar beland, waarna sy moeder die trek voortsit en hulle op 25 Oktober 1838 by Maritz se laer langs die Klein-Tugela aankom. 

Ná die Slag van Bloedrivier het die weduwee Maré en haar kinders hulle gevestig op Pietermaritzburg, waar Maré as wamaker gewerk het. In 1842 het hy en sy broer Frederik albei deelgeneem aan die Slag van Congella teen die Britse troepe, waarin die Trekkers ’n nederlaag gely het. 

Hy is op 23 Februarie 1848 getroud met Johanna Elizabeth Kruger (oorlede op 14 Augustus 1874), ’n dogter van Pieter Ernst Kruger en ’n besonder skrander vrou wat self regskennis verwerf het en haar man later tot groot hulp sou wees in sy amp as landdros. Ná sy troue het hy hom op die ivoorhandel toegelê en spoedig 'n welgestelde man geword. 

Maré het in 1862 na Schoemansdal in die ongetemde Noord-Transvaal verhuis en twee jaar later het sy gesin hulle by hom aangesluit. Kort daarna het beroering onder die Soutpansbergse inboorlinge die handel tot stilstand laat kom en is die blanke inwoners van die dorp verplig om lang tydperke in die fort skuiling te soek. In hierdie tyd het Maré as laerkommandant opgetree. In 1867 is hy saam met A.P. Duvenhage en B.J. Vorster die oue afgevaardig om hul saak voor die uitvoerende raad van die ZAR te bepleit. Aangesien die regering nie by magte was om die nodige beskerming te verleen nie en Schoemansdal in 1868 tydelik ontruim is, het Maré hom op Marabastad (sowat 15 km van die later Pietersburg, nou Polokwane) gevestig en koop hy 1874 die grootste gedeelte van die plaas Sandrivier. 

Op 12 September 1870 is hy aangestel as landdros van Soutpansberg. In 1871 is begin met die ontginning van goud by Eersteling, naby Marabastad. In die jaar daarop is Maré aangestel as die eerste goudkommissaris in die ZAR geword. Hy is in 1876 uit sy amp as landdros ontslaan omdat hy nie streng genoeg sou opgetree het teen gevangenes nie, maar in 1883 het hy weer landdros van Soutpansberg geword en volgens ’n Volksraadbesluit van 21 Julie 1886 is die landdroskantoor van Marabastad na Pietersburg verskuif. So vestig Maré hom op Pietersburg, waar hy oorlede is. Hy is op sy plaas Sandrivier langs sy eerste vrou begrawe. Die hoofstraat in die destydse Pietersburg, Landdros Maréstraat, is na hom genoem.

Ná die dood van sy eerste vrou, Johanna Adriana Kruger (geb. 8 Januarie 1828) op 14 Augustus 1874, is hy twee jaar later met die onderwyseres Carolina Augusta (von) Eberhardt (2 Julie 1856 – 27 September 1943) getroud. Uit sy eerste huwelik is 16 kinders gebore en uit die tweede sewe, van wie ses grootgeword het. Die sewende kind uit die eerste huwelik was die sendeling Tobias Johannes Albertus Maré. 'n Dogter uit die eerste huwelik, Maria Magdalena Elizabeth Maré, was getroud met die Hervormde ds. N.J. van Warmelo, en die moeder van Johanna Brandt, skryfster van "Die kappie-kommando". Die jongste van al die kinders, Leon Maré (gebore in 1889) het in 1920 die Hertzogprys vir prosa gewen. Die ander ses kinders uit dié egverbintenis was Maria Fransina (gebore 23 Augustus 1877), Margaretha Susanna Sophia (23 Desember 1878), Dietlof Siegfried von Schönfeld (3 Maart 1881), Aletta Elizabeth Cornelia (6 Januarie 1883), Carolina Augusta (1885, wat kort ná geboorte oorlede is) en Carel Rudolph Anton von Eberhardt (21 Januarie 1887).



</doc>
<doc id="121047" url="https://af.wikipedia.org/wiki?curid=121047" title="Tesis">
Tesis

'n Proefskrif, verhandeling, tesis of dissertasie is 'n dokument wat ter ondersteuning van 'n akademiese graad of professionele kwalifikasie geskryf word. Dit bied die skrywer se navorsing en bevindings aan. Die woord "tesis" kom van die Griekse "θέσις", wat "posisie" beteken en na 'n intellektuele formulering (proposisie) verwys.

'n Magistertesis of meestersverhandeling is 'n proefskrif of navorsingsverslag wat vir die verwerwing van 'n meestersgraad aan 'n universiteit voorberei word. So 'n proefskrif is gewoonlik van 'n bepaalde lengte (tipies tussen 40 000 en 50 000 woorde) en moet bewys dat die kandidaat die bepaalde onderwerp bemeester het. Dit hanteer ’n verdedigbare argument wat nie noodwendig ’n oorspronklike bydrae is nie. ’n Mondelinge eksamen word ook soms vereis voordat 'n meestersgraad toegestaan word.

'n Doktorale verhandeling is 'n proefskrif of navorsingsverslag wat vir die verwerwing van 'n doktorsgraad voorberei en aan 'n universiteit se senaat voorgelê word. So 'n proefskrif is gewoonlik van 'n bepaalde lengte (normaalweg tussen 70 000 en 90 000 woorde) en moet toon dat die kandidaat ’n bepaalde bydrae tot die verryking van kennis op die gekose gebied, met blyke van onafhanklike kritiese oordeelsvermoë, gelewer het. Verder moet die proefskrif ’n oorspronklike bydrae bevat ten opsigte van die gekose studieveld wat van so ’n gehalte is dat dit in ’n geskikte vaktydskrif of boek gepubliseer kan word. ’n Mondelinge eksamen (of openbare verdediging) word ook soms vereis voordat 'n doktorsgraad toegestaan word.



</doc>
<doc id="121048" url="https://af.wikipedia.org/wiki?curid=121048" title="Kwame Nkrumah">
Kwame Nkrumah

Dr. Kwame Nkrumah (gebore Francis Nwia-Kofi Ngonloma, 21 September 1909 – 27 April 1972) was 'n Afrika-politikus. Hy was die Eerste Minister en later die President van Ghana. Hy het goot bydraes tot die ideologie van Panafrikanisme gelewer. Na 'n tien-jaar veldtog teen die Britse koloniale regering is hy op 6 Maart 1957 as die eerste president van die onafhanklike Ghana gekies.

Kwame Nkrumah, wie se regte naam Francis Nwia Kofi was, het vanaf 1930 vir predikant studeer. Op advies van Nnamdi Azikiwe, die latere president van Nigerië, het hy vanaf 1935 ekonomie, sosiologie, teologie, reg en pedagogie in die Verenigde State gestudeer. Hy het in al hierdie vakke geslaag. Nkrumah was baie geskok deur die Italiaanse inval in Ethiopië. Ethiopië, saam met Liberië, was destyds die enigste onafhanklike lande in Afrika. Tydens die Tweede Wêreldoorlog het hy die Geallieerdes ondersteun.

Ná die oorlog het Afrika-nasionalisme en die Afrika-eenheidsidee gegroei. Nkrumah het gou as 'n voorstander van Afrika-nasionalisme opgetree. Eerstens het hy gestreef na die onafhanklikheid van sy Britse Goudkus (later Ghana). Hy het dit net as 'n begin gesien. In sy visie moes alle ander Afrika-state hul onafhanklikheid verkry en die swart Afrika-state moes op 'n sosialistiese basis 'n federasie vorm.

In 1947 het Nkrumah teruggekeer na die Goudkus en het die posisie van die sekretaris-generaal van die United Gold Coast Convention (UGCC) op uitnodiging van 'n paar bekendes aanvaar. In 1949 het hy van die UGCC wedgebreek en met die jeugbeweging van die party en sommige ondersteuners van die party saamgekom en die Convention People's Party (CPP) gestig. Die CPP was baie meer radikaal as die UGCC, hierdie laaste party voer 'n dialoog met die Britse koloniale heerser. Die CPP wou direkte onafhanklikheid hê.

In 1951 het die CPP die Goudkus verkiesings gewen, maar 'n paar dae later is Nkrumah gearresteer vir agitasie teen die Britse bewind. In 1956 het die CPP weer die verkiesing gewen. Die Britte het Nkrumah vrygelaat op voorwaarde dat hy die 'onafhanklikheid nou'-vereiste laat vaar het. Hy was hiertoe bereid en het toe eerste minister van die Goudkus geword. Op 6 Maart 1957 het die Goudkus onafhanklik geword onder die naam Ghana, die eerste in die tydperk van dekolonisasie na die Tweede Wêreldoorlog in Afrika suid van die Sahara. In 1960 het Ghana 'n republiek geword, en Nkrumah het die eerste president geword.

Nkrumah se doel was om Ghana as voorbeeld vir Afrika op te bou deur middel van die Akosombodam by die Volta-meer. Die finansiering was oorspronklik in samewerking met die Britte, maar is later deur die Amerikaanse aluminiummaatskappy Kaiser en die Wêreldbank oorgeneem. Tydens die bou van die dam het die Nkrumah-regering toenemend korrup geword, en toe die Akosombodam op 26 Januarie 1966 klaar was, was Ghana amper bankrot.

Nkrumah se regeringstyl was outokraties. Reeds in 1964 is die Union Party, die enigste opposisieparty, verban en die land het 'n eenpartystaat geword met die Convention People's Party (CPP) van Nkrumah as die enigste toegelate party. Nkrumah is die "Osagyefo", die "Verlosser" genoem. Standbeelde van Nkrumah is regdeur die land opgerig en daar was 'n persoonlike kultus. Nkrumah het minder en minder gewild in sy land geword. In 1966, terwyl Nkrumah 'n staatsbesoek aan Noord-Viëtnam en die Volksrepubliek van China gemaak het, het die weermag 'n staatsgreep uitgevoer. Nkrumah het toe in ballingskap in naburige Guinee van president Ahmed Sékou Touré gegaan. Touré, soos Nkrumah, was 'n oortuigende Pan-Afrikanis. Nkrumah het mede-president van Guinee geword. 

Nkrumah het 'n paar jaar later vertrek om in Roemenië vir kanker behandel te word. Hy is op 27 April 1972 in Boekarest weens die komplikasies van lewerkanker oorlede. Sy oorskot is drie dae later na die Guinee-hoofstad Conakry gevlieg, waar hy sedert Februarie 1966 in ballingskap gewoon het.

Na sy dood is hy uiteindelik vereer deur Ghana. Daarbenewens is 'n dag vir sy dood gehou en het hy 'n rusplek in Accra waar sy monument opgerig is.

Met baie pan-Afrikaners ag Nkrumah steeds belangrik in hoë mate, ten spyte van sy outoritêre regeringstyl. Danksy die inset van Nkrumah, was Ghana die eerste koloniale land in Swart-Afrika om die volledige onafhanklikheid van die koloniale heerser te bereik. Hiermee het Ghana die neiging gestel; tussen 1957 en 1980 het byna alle Afrika-lande onafhanklik geword.

• "Towards Colonial Freedom" 

• W"hat I mean by Positive Action," Accra 1949 

• "Ghana. Autobiography of Kwame Nkrumah", 1957, herdruk 1970 

• "I speak of Freedom: a Statement of African Ideology," New York 1964 

• "Africa must unite", 1963 

• "Consciencism. Philosophy and Ideology fo Decolonization and Development" 

• "Neocolonialism, the last stage of Imperialism," 1965 

• "Challenge of the Congo", 1967

• Landenreeks Ghana

• Grote Winkler Prins Encyclopedie, 7de druk, 1976


</doc>
<doc id="121062" url="https://af.wikipedia.org/wiki?curid=121062" title="John W. Young">
John W. Young

Kaptein John Watts Young (* 24 September 1930 – † 5 Januarie 2018) was 'n voormalige Amerikaanse ruimtevaarder, vlootoffisier, vlieënier, toetsvlieënier en lugvaartingenieur. Hy is die negende persoon wat op die Maan geloop het as bevelvoerder van die Apollo 16-missie in 1972.

Hy het die langste loopbaan as 'n ruimteman gehad, altesaam 42 jaar van aktiewe diens vir Nasa. Hy is die enigste persoon wat in vier klasse van ruimtetuie gevlieg het, naamlik die Gemini, die Apollo-beheermodule, die Apollo-maanmodule en die ruimtependeltuig, en ook die bevelvoerder was.



</doc>
<doc id="121065" url="https://af.wikipedia.org/wiki?curid=121065" title="Ahmed Timol">
Ahmed Timol

Ahmed Timol (3 November 1941 – 27 Oktober 1971) was 'n Suid-Afrikaanse anti-apartheidsaktivis en 'n lid van die African National Congress.
Hy is gebore op 3 November 1941 op Breyten, Transvaal. Hy is die seun van Haji Yusuf Timol en Hawa Ismail Dindar. Sy ouers het in 1918 vanaf Surat, Gujarat, na Suid-Afrika verhuis.

Ahmed Timol was 'n politieke aktivis wat openlik teen die Suid-Afrikaanse regering se apartheidsbeleid gekant was. Daarom het hy by die Transvaalse Indiërkongres betrokke geraak. Hy het daarna ook by die African National Congress en die Suid-Afrikaanse Kommunistiese Party aangesluit.

Volgens Timol se biografie is hy in Oktober 1971 deur die polisie uitgegooi van 'n venster op die tiende verdieping van die John Vorster-polisiestasie. Maar volgens die polisiedokumente het hy selfmoord gepleeg deur self uit die venster te spring.

Op 12 Oktober 2017 het 'n Suid-Afrikaanse hof amptelik erken dat Ahmed Timol deur die polisie vermoor is. Regter Billy Mothle het bevind dat getuie Joao Rodrigues 'n medepligtige was ná die feit om te moord en dat die voormalige polisieman, 78 jaar oud, 'n meineed in die 1972- en 2017-ondersoeke gepleeg het. Hy het getuig dat Timol uit die 10de-vloervenster by die polisiestasie ontspring het, soos die amptelike weergawe van die gebeure gehou het. Trajek deskundiges het getuig dat hy nie kon spring nie en moes gestoot word; Ander getuienis het gesê dat hy ernstig beseer is voor die val en gesien kon word dat hy nie in 'n saal gesleep kon word nie.

Timol se lewe en die omstandighede van sy dood is die onderwerp van die 2015-dokumentêre film "Indians Can not Fly", deur direkteur Enver Samuel.


</doc>
<doc id="121066" url="https://af.wikipedia.org/wiki?curid=121066" title="Pilanesberg Internasionale Lughawe">
Pilanesberg Internasionale Lughawe

Die Pilanesberg Internasionale Lughawe‏‎ is ongeveer 10 km oos van Sun City, 11,1 km per pad. Dit het in 2002 internasionale status gekry. Dit is langs die Pilanesberg Wildreservaat geleë.


</doc>
<doc id="121068" url="https://af.wikipedia.org/wiki?curid=121068" title="Charles Duke">
Charles Duke

Charles Moss "Charlie" Duke Jr. (3 Oktober 1935 - ; Brigadier-Generaal, Amerikaanse Lugmag) is 'n Amerikaanse ingenieur, afgetrede offisier in die Amerikaanse Lugmag, toetsvlieënier en voormalige ruimteman van Nasa. Hy was die vlieënier van die maanmodule vir Apollo 16 en die tiende en jongste persoon wat op die maan geloop het. Hy was gewerf as deel van Ruimtevaardergroep 5.
Duke het 'n foto van sy gesin op die maan agtergelaat.




</doc>
<doc id="121069" url="https://af.wikipedia.org/wiki?curid=121069" title="Harrison Schmitt">
Harrison Schmitt

Harrison Hagan "Jack" Schmitt (3 Julie 1935 – ) is 'n Amerikaanse geoloog, afgetrede Nasa-ruimteman, professor, voormalige senator vir die deelstaat Nieu-Meksiko en die twaalfde en laaste persoon wat sy voete op die maan geplaas het. Hy is ook die laaste lewende bemanningslid van die Apollo 17-missie. Harrison was deel van die Ruimtevaardergroep 4 inname.



</doc>
<doc id="121070" url="https://af.wikipedia.org/wiki?curid=121070" title="Klitskruid">
Klitskruid

Arctium lappa, algemeen bekend as die groter klits, gobō, eetbare klits, lappa, bedelaar se knoppies of netelbos, is 'n Eurasiese plantspesie in die sonneblomfamilie, wat in tuine gekweek word vir sy wortel gebruik as groente. Dit het 'n indringeronkruid geword in hoë-stikstofgrond in Noord-Amerika, Australië en ander streke.

Wat interessant is, is dat die etlike stewige hakies van die plantsade as inspirasie gedien het vir die uitvinding van "Velcro", die hegtingsproduk wat uit hakies en lussies bestaan.



</doc>
<doc id="121072" url="https://af.wikipedia.org/wiki?curid=121072" title="Gastroskopie">
Gastroskopie

Tydens 'n gastroskopie word 'n "maagspieël" (of gastroskoop) gebruik om die maag van binne te ondersoek. "Skopeo" is die Griekse woord vir "bekyk".


</doc>
<doc id="121073" url="https://af.wikipedia.org/wiki?curid=121073" title="Maagsuur">
Maagsuur

In die mediese vakterminologie verwys maagsuur na 'n sap wat deur kliere van die maagslymvlies afgeskei word. Dit bevat spysverteringsensieme en soutsuur.


</doc>
<doc id="121076" url="https://af.wikipedia.org/wiki?curid=121076" title="Maaguitgangsvernouing">
Maaguitgangsvernouing

In die mediese vakterminologie verwys maaguitgangsvernouing (of "pilorostenose") na die geleidelike afsluiting van die maaguitgang deur skrompeling van ontstekingsweefsel of kanker.

Dit veroorsaak 'n opgeswelde maag, braking en slegte algemene voedingstoestand. By jong babas kom dit soms voor deur die verdikking van die sluitspier.


</doc>
<doc id="121078" url="https://af.wikipedia.org/wiki?curid=121078" title="Maagslang">
Maagslang

In die mediese vakterminologie verwys maagslang na 'n rubberpyp wat tot in pasiënt se maag gesteek word om maaginhoud vir ondersoek op te suig. 'n Maagslang kan ook gebruik word om pasiënte te voed wat byvoorbeeld in hoësorg is. 


</doc>
<doc id="121080" url="https://af.wikipedia.org/wiki?curid=121080" title="Edyth Bulbring">
Edyth Bulbring

Edyth Bulbring is ’n Suid-Afrikaanse joernalis en skrywer. Haar boeke sluit in ""Pops & The Nearly Dead"" en ""The Club"", asook romans vir jong volwassenes, onder andere ""The Summer of Toffie and Grummer"" en ""Cornelia Button and the Globe of Gamagion"". Haar romans ""Melly, Mrs Ho and Me"" en ""Melly, Fatty and Me"" is in 2013 deur "Hot Key Books" in die Verenigde Koninkryk uitgegee. Laasgenoemde boek is in 2012 met die Percy Fitzpatrick-prys vir jeugliteratuur bekroon.

Bulbring is in Boksburg gebore en het in Port Elizabeth grootgeword. Ná haar studies aan die Universiteit van Kaapstad was sy joernalis en politieke korrespondent vir The Sunday Times. Sy woon tans in Johannesburg en skryf voltyds.




</doc>
<doc id="121081" url="https://af.wikipedia.org/wiki?curid=121081" title="Thomas Victor Bulpin">
Thomas Victor Bulpin

T.V. Bulpin (1918–1999) was 'n produktiewe Suid-Afrikaanse skrywer, hoofsaaklik van reisverhale. Hy was die outeur van boeke soos "Discovering Southern Africa", "Illustrated Guide to Southern Afica", "Lost Trails of the Transvaal", "Shakaïs Country", "The Great Trek", "The Hunter is Death", "Tickey: The Story of a Clown", "To the Banks of the Zambezi", "To the Shores of Natal", "Southern Africa: Land of Beauty and Splendor" en "Stellenbosch".

Thomas Victor Bulpin is in 1918 in Umkomaas in KwaZulu-Natal gebore. Op 16 het hy as tegnikus in die rolprentbedryf begin werk en daarna by die Suid-Afrikaanse Lugmag aangesluit. Hy was ook 'n nuusredakteur vir die "Associated British Cinema Corporation", wat hom oor Afrika gestuur het om die nuusgebeure te dek. Tydens sy reise het hy materiaal vir sy boeke versamel. Later het hy sy eie uitgewery begin.

Oor sy loopbaan het hy 29 boeke geskryf en meer as 2000 boekies, pamflette, koerant- en tydskrifartikels gelewer, en selfs reisvideo's vervaardig. Hy het oor Afrika se grootwildjagters geskryf (hoewel hy nie self gejag het nie), sowel as oor sy Suid-Afrikaanse reise en die geskiedenis.

Bulpin is in 1999 in Kaapstad aan kanker oorlede. Hy was 81 jaar oud.




</doc>
<doc id="121086" url="https://af.wikipedia.org/wiki?curid=121086" title="Wiegeliedjie (Slaap, my kindjie, slaap sag)">
Wiegeliedjie (Slaap, my kindjie, slaap sag)

Die wiegelied "Slaap, my kindjie, slaap sag" (Duits: "Guten Abend, gut’ Nacht"), ook bekend as die "Wiegelied van Brahms", is een van die bekendste komposisies van Johannes Brahms. Dit het die opusnommer 49 (4) en is in 1868 gepubliseer. Die Afrikaanse woorde is deur Jan F.E. Celliers geskryf.

Brahms het die wiegeliedjie aan sy vriendin en jeugliefde Bertha Faber opgedra ná die geboorte van haar tweede seun. Dit is een van die gewildste wiegeliedjies ter wêreld.

<score vorbis="1">
\relative g' 
\addlyrics {
Gu -- ten A -- bend, gut’ Nacht,
mit Ro -- sen be -- dacht,
mit Näg -- lein be -- steckt,
schlupf un -- ter die Deck:
Mor -- gen früh, wenn Gott will,
wirst du wie -- der ge -- weckt,
mor -- gen früh, wenn Gott will,
wirst du wie -- der ge -- weckt.
</score>



</doc>
<doc id="121089" url="https://af.wikipedia.org/wiki?curid=121089" title="Bundesbank">
Bundesbank

Die Deutsche Bundesbank is die sentrale bank van Duitsland en een van die magtigste lede van die Europese Stelsel van Sentrale Banke (ESCB). Die Bundesbank of "Buba", soos die bank kortweg genoem word, is in Frankfurt am Main gesetel. Naas sy hoofkwartier het die bank 9 streekgebonde hoofkwartiere (die voormalige sentrale banke van die deelstate) en 47 filiale. Die Bundesbank het 10 308 werknemers (2014).

Die Bundesbank is in 1957 in Wes-Duitsland (die voormalig Bondsrepubliek Duitsland) as opvolger van die "Bank deutscher Länder" (wat in 1948 gevestig is) gestig. Die bank het die Duitse mark beheer tot die euro in 2002 ingevoer is. Hulle het gepoog om inflasie in Duitsland laag te hou, waardeur die mark tot een van die sterkste en mees stabiele geldeenhede ter wêreld kon groei. Tussen die ekonomiese hervorming van 1 Julie 1990 in die DDR en die Duitse hereniging op 3 Oktober 1990 was die Bundesbank ook vir die uitgee van geld in die voormalige DDR verantwoordelik.

Die Bundesbank was die eerste sentrale bank wat geheel en al van die regering onafhanklik was. Dit het soms tot konflikte met die regering gelei. Ná die Duitse hereniging besluit Helmut Kohl om die advies van die Bundesbank te ignoreer en 'n 1:1 wisselkoers tussen die Duitse mark en die Oos-Duitse Mark ("Ostmark") in te stel. Die toenmalige direkteur van die Bundesbank, Karl Otto Pöhl, het sy aftrede hierna aangekondig.

In 2001 neem die Europese Sentrale Bank die verantwoordelikheid vir die monetêre beleid van die Bundesbank (en ander sentrale banke in die eurosone) oor. Vandag dien die Bundesbank hoofsaaklik as bank van die Duitse staat, sowel as 'n bank van ander banke. Hulle druk Duitse euromunte en -bankbiljette en beheer Duitsland se nasionale reserwes.



</doc>
<doc id="121091" url="https://af.wikipedia.org/wiki?curid=121091" title="Liewe maan">
Liewe maan

"Liewe Maan" is die Afrikaanse weergawe van die Duitse volksliedjie "Guter Mond, du gehst so stille". Dit is ’n anonieme liefdesliedjie uit omstreeks 1800. Die sanger sing oor sy verlange na ’n geliefde na wie hy nie kan gaan nie omdat hy reeds "gebonde" is. 

Die eerste vers van die Afrikaanse weergawe is deur B. Kok geskryf en die tweede deur Helen Malan.

<score vorbis="1">
»
</score>



</doc>
<doc id="121095" url="https://af.wikipedia.org/wiki?curid=121095" title="Vuyani Bungo">
Vuyani Bungo

Vuyani Bungo (bekend as "The Beast"; 1967-) is ’n voormalige Suid-Afrikaanse Wêreldbokskampioen. Hy het van 1994 tot 1999 sy junior-veergewigtitel 13 keer suksesvol verdedig.

Bungo is op 26 Februarie 1967 op Mdantsane in die Oos-Kaap gebore. Hy maak sy debuut op 26 April 1987 teen Xolela Makhuluma in die Mdantsane-stadion. Sy laaste geveg was op 25 Junie 2005 teen Thomas Mashaba in Oos-Londen se Absa-stadion. Hy het 39 van die 44 gevegte oor sy loopbaan gewen, 43% met uitklophoue.



</doc>
<doc id="121096" url="https://af.wikipedia.org/wiki?curid=121096" title="Daar gaan uit vergange se dae">
Daar gaan uit vergange se dae

"Daar gaan uit vergange se dae" is die Afrikaanse weergawe van die Duitse volksliedjie "Die Lore-Ley", ’n gedig deur Heinrich Heine uit 1824 wat ’n paar dekades later deur Friedrich Silcher getoonset is. 

Die Afrikaanse woorde is deur Jan F.E. Celliers geskryf.


</doc>
<doc id="121097" url="https://af.wikipedia.org/wiki?curid=121097" title="Brian Percy Bunting">
Brian Percy Bunting

Brian Bunting (1920–2008) was 'n Suid-Afrikaanse aktivis, joernalis en skrywer. In 1952 was hy vir ’n jaar die sogenaamde Naturelleverteenwoordiger in die Volksraad vir die Wes-Kaapse distrik. Hy is egter weens sy lidmaatskap van die Suid-Afrikaanse Kommunistiese Party (SAKP) geskors en verban, waarna hy in die vroeë 1960’s na Londen uitwyk. Hy is veral bekend vir sy beskrywing van die eerste jare van apartheid in "The Rise of the South African Reich".

Brian Percy Bunting is op 30 November 1919 (volgens sommige bronne, in 1920) in Johannesburg gebore. Hy was die seun van Sidney Bunting, 'n stigterslid van die SAKP. Hy matrikuleer op 15 waarna hy aan die Universiteit van die Witwatersrand studeer en vir die kampuskoerant en die literêre tydskrif "Umpa" skryf.

Ná afloop van sy studies werk hy snags as subredakteur vir die Rand Daily Mail en Sunday Times terwyl hy sy honneurs-tesis voltooi. In 1942 sluit hy by die weermag aan, waar hy in Noord-Afrika en Italië as lugmeganikus en inligtingsbeampte dien.

Hy sluit in 1940 op 20-jarige ouderdom by die SAKP aan. In 1946 word hy tot die party se Johannesburgse distrikskomitee verkies en het later op die SAKP se sentrale komitee gedien. Ná die 1946-staking van mynwerkers is hy gearresteer, maar alle aanklagte teen hom is laat vaar.

Hy verhuis in 1946 op versoek van die SAKP na Kaapstad om "The Guardian" se redakteur by te staan. Van November 1952 tot Oktober 1953 dien jy as Naturelleverteenwoordiger in die Wes-Kaap se Volksraad, maar word vir sy betrokkenheid by die SAKP uitgeskop.

Hy het later die redakteur van "The Guardian" geword, maar staar al vanaf 1952 verbanning in die gesig. In 1960 word hy in hegtenis geneem en in 1962 onder huisarres geplaas. In 1963 is hy verbied om te publiseer.

In Julie 1963 emigreer hy na Engeland, maar keer in 1991 na Suid-Afrika terug en word in 1994 tot die parlement verkies.

Bunting is op 18 Junie 2008 in Kaapstad oorlede.


</doc>
<doc id="121098" url="https://af.wikipedia.org/wiki?curid=121098" title="Loreley">
Loreley

Die Loreley (ook onder meer Lorelei en Lore-Ley) is ’n rots in die Rynrivier. Die 132 meter hoë rots is aan die oostelike oewer van die Ryn in ’n Unesco-wêrelderfenisgebied geleë en rys hoog en steil op aan die binnekant van ’n kromming in die rivier.

In die Duitse letterkunde is Lore-Ley ’n towenares wat in 1801 haar verskyning gemaak het in die ballade "Lore Lay" in Clemens Brentano se roman "Godwi" (1801). Hierdie karakter van Brentano was so gewild dat mense teen die middel van die 19de eeu al geglo het sy verhaal is ’n antieke legende – ook aangesien dit ooreenkomste getoon het met reeds bekende verhale uit die Griekse mitologie, soos dié van die nimf Echo, wat in ’n rots verander, en die Sirenes, wat matrose met hul sang lok. Lore Lay lok ook mans met haar skoonheid en veroorsaak hul dood. 

In Heinrich Heine se gedig "Die Lore-Ley" van 1824 vergaan matrose se skepe in die Ryn wanneer hul aandag deur haar sang afgelei word. Die gedig is al baie getoonset, onder andere in 1824 deur Friedrich Silcher. Dit is ook die wysie van die Afrikaanse volksliedjie "Daar Gaan uit Vergange se Dae", waarvoor Jan F.E. Celliers die woorde geskryf het.



</doc>
<doc id="121100" url="https://af.wikipedia.org/wiki?curid=121100" title="Die vrolike musikant">
Die vrolike musikant

"Die Vrolike Musikant", ook bekend as "My Vader was ’n Musikant", is die Afrikaanse weergawe van die Duitse volksliedjie "Mein Vater war ein Wandersmann", wat geskoei is op ’n werk van Friedrich Sigismund uit die begin van die 19de eeu. Die melodie waarop die lied sedert die begin vyftigerjare gesing word, is die werk van die komponis Friedrich Wilhelm Möller, wie se suster Edith Möller Sigismund se teks aangepas het vir die koor wat sy afgerig het. 

Die Afrikaanse woorde is deur P. McLachlan geskryf.


</doc>
<doc id="121101" url="https://af.wikipedia.org/wiki?curid=121101" title="Colin James Bundy">
Colin James Bundy

Colin Bundy (1944-) is ’n Suid-Afrikaanse geskiedkundige en voormalige prinsipaal van Oxford se Green Templeton-kollege. Hy word as ’n invloedryke figuur in die hersiening van benaderings tot die Suid-Afrikaanse geskiedenis beskou. Sy werk sluit in: ""The rise and fall of the South African peasantry"", ""History, revolution, and South Africa"" en ""Remaking the Past: New Perspectives in South African History"".

Colin James Bundy is op 4 Oktober 1944 gebore en matrikuleer aan die Graeme College in Grahamstad. Hy studeer aan die Universiteit van Natal (B.A.) en die Universiteit van die Witwatersrand (B.A. (Hons)). Met behulp van 'n Rhodes-beurs verwerf hy later 'n M.Phil en D.Phil aan die Universiteit van Oxford.

Hy was van 1997 tot 2001 die visekanselier van die Universiteit van die Witwatersrand. Van 2008 tot 2010 was hy die prinsipaal van die Green Templeton-kollege in Oxford, vanwaar hy in 2010 afgetree het.

Van sy publikasies sluit in:


</doc>
<doc id="121103" url="https://af.wikipedia.org/wiki?curid=121103" title="O, die liewe Martatjie">
O, die liewe Martatjie

"O, die Liewe Martatjie" is die Afrikaanse weergawe van die Oostenrykse volksliedjie "O du lieber Augustin". Die Afrikaanse woorde is deur B.A. de Wet geskryf.

"Der liebe Augustin", oor wie die Duitse liedjie gaan, was die bynaam van Marx of Markus Augustin, ’n digter, sanger en doedelsakspeler. Die woorde word aan hom toegeskryf. Hy was blykbaar gewild, want veral in 1679 tydens die pes in Wene het hy die stadsbewoners opgevrolik met sy liedjies. Hy het met sy doedelsak van een kuierplek na ’n ander getrek om musiek te maak en maar min verdien – hy het blykbaar ook lekker diep in die bottel gekyk.

Volgens oorlewering was die 36-jarige Augustin een aand weer dronk en het hy in die straat geslaap. Opruimers wat mense wat in die pes dood is se lyke bymekaargemaak het, het gedink hy is dood en hom saam met lyke in ’n massagraf gegooi. Die graf is nie dadelik toegegooi nie, maar net tydelik bedek sodat nog lyke later bygevoeg kon word. Die volgende dag het Augustin tussen die lyke op sy doedelsak gespeel tot hy uit die graf gered is.
Daarna het Augustin blykbaar beter verdien. Die legende is dalk deur homself begin. Destydse bronne het al berig oor hoe hy tussen die lyke uitgekom het. 

Die volksliedjie "O du lieber Augustin" het omstreeks 1800 in Wene ontstaan. Augustin self word as die skrywer genoem, maar die oorsprong is onseker. 



</doc>
<doc id="121105" url="https://af.wikipedia.org/wiki?curid=121105" title="O, boereplaas">
O, boereplaas

"O, Boereplaas" is ’n Afrikaanse, verwerkte weergawe van die Duitse Kersliedjie "O Tannenbaum". Die Duitse woorde is geskoei op ’n lied uit die 16de eeu wat in die 19de eeu tot ’n Silesiese volksliedjie uitgebrei is. Die melodie was reeds in die 16de eeu ’n bekende volkswysie wat onder meer as "Es lebe hoch der Zimmermannsgeselle" en die studentelied "Lauriger Horatius" gewild was.

Vanweë die bekendheid van die lied en die eenvoudige wysie is baie ander, soms humoristiese woorde al daarop gesing. Ook die lied van die Internasionale Arbeidersbeweging, "The Red Flag", en die amptelike lied van die Amerikaanse deelstaat Maryland, "Maryland, My Maryland", gebruik dié wysie. ’n Tweede melodie vir "O, Boereplaas" is deur Johannes Joubert geskryf en deur Arthur Ellis verwerk.

Die Afrikaanse woorde is deur C.F. Visser geskryf.

<score vorbis="1">
»
</score>



</doc>
<doc id="121106" url="https://af.wikipedia.org/wiki?curid=121106" title="Apollo-maanmodule">
Apollo-maanmodule

Die Apollo-maanlander was die landingstuig van die Apollo-ruimtetuig wat gebou is om met twee persone op die maan te kan land en ook weer veilig te kan terugbring en met die Apollo-beheermodule te dok. Die maanmodule is deur "Grumman Aircraft" gebou. Dit is ontwerp vir maanwentel-koppelings en het bestaan uit 'n landing- en 'n opstyg-gedeelte. Die maanmodule is deur die beheermodule na 'n maan-wentelbaan vervoer. Nadat die maanmodule gebruik is, is daarvan ontslae geraak. Dit was ontwerp om slegs in die buitenste ruimte te kan werk en kon glad nie in die aarde se atmosfeer vlieg nie. Dit is die eerste voorwerp wat ontwerp is om slegs in 'n vakuum te werk. Dit is die enigste bemande vaartuig wat op 'n natuurlike voorwerp in die heelal geland het.

Met die Apollo 15-, 16- en 17-sendings het die maanmodule ook 'n maankarretjie saam gedra.


</doc>
<doc id="121107" url="https://af.wikipedia.org/wiki?curid=121107" title="Santjie van Soendal">
Santjie van Soendal

"Santjie van Soendal" is die Afrikaanse weergawe van die Samlands-Nederduitse volksliedjie "Anke van Tharaw", wat uit die 17de-eeuse Oos-Pruise dateer en bekend geraak het nadat dit in 1778 in Hoogduits vertaal is as "Ännchen von Tharau". Dit het in die 19de eeu veral gewild geword danksy die toonsetting deur Friedrich Silcher (1827). Dit besing in 17 verse die lof van Anna Neander, dogter van die pastoor van Wladimirowo in Kaliningrad (Duits: Tharau).

Die Afrikaanse woorde is deur Eitemal geskryf en deur P. McLachlan gewysig. 



</doc>
<doc id="121108" url="https://af.wikipedia.org/wiki?curid=121108" title="Roes (bewussyn)">
Roes (bewussyn)

In die mediese vakterminologie verwys roes na 'n toestand wat na 'n psigose lyk. Dit gaan gepaard met 'n daling van die bewussynsgraad, stemmings-veranderinge en 'n vertraging van die geestelike funksies, soos wat veroorsaak word deur vergiftiging met 'n groot hoeveelheid alkohol, m.a.w. 'n gevorderde stadium van dronkenskap.



</doc>
<doc id="121109" url="https://af.wikipedia.org/wiki?curid=121109" title="Salf">
Salf

In die mediese vakterminologie verwys die begrip salf (Latyn: "unguentum") na 'n mengsel van vette of van vette en olies. 'n Salf kan 'n geneeskundige werking hê.


</doc>
<doc id="121110" url="https://af.wikipedia.org/wiki?curid=121110" title="Sakbreuk">
Sakbreuk

In die mediese vakterminologie verwys die begrip “sakbreuk” (Latyns: "hernia scrotalis") na 'n liesbreuk wat tot in die balsak afgedaal het.


</doc>
<doc id="121111" url="https://af.wikipedia.org/wiki?curid=121111" title="Liesbreuk">
Liesbreuk

In die mediese vakterminologie verwys liesbreuk (Latyn: "hernia inguinalis") na 'n uitstulping van die ingewande deur die lieskanaal, soms tot in die balsak.



</doc>
<doc id="121112" url="https://af.wikipedia.org/wiki?curid=121112" title="Lieskanaal">
Lieskanaal

In die mediese vakterminologie verwys lieskanaal (Latyn: "canalis inguinalis") na 'n spleet wat skuins deur die onderste gedeelte van die voorste buikwand verloop waardeur die teelbal uit die buikholte in die balsak afdaal. Dit is 'n swak plek in die buikwand waar breuke kan vorm.



</doc>
<doc id="121113" url="https://af.wikipedia.org/wiki?curid=121113" title="Middelrif">
Middelrif

In die mediese vakterminologie verwys middelrif (Grieks: "diafragma", skeidsmuur) na 'n koepelvormige gewelfde spier-plaat wat die bors- en buikholte skei. By inaseming trek dit saam en by uitaseming ontspan dit.


</doc>
<doc id="121115" url="https://af.wikipedia.org/wiki?curid=121115" title="Stille nag, heilige nag">
Stille nag, heilige nag

"Stille Nag, Heilige Nag" is die Afrikaanse weergawe van een van die bekendste en mees geliefde Kersliedere ter wêreld. Die oorspronklike Duitse lied, "Stille Nacht, Heilige Nacht", is in 1818 in Opper-Oostenryk deur Franz Xaver Gruber gekomponeer op woorde deur Joseph Mohr. Dit is in 2011 deur Unesco tot ’n ontasbare kultuurerfenis van Oostenryk verklaar. 

Talle kunstenaars uit verskeie genres het die lied al opgeneem. Die weergawe deur Bing Crosby is die derde beste enkelsnitverkoper van alle tye.

Die lied is op Oukersaand 1818 die eerste keer in Oberndorf, Oostenryk, uitgevoer. ’n Jong priester, vader Joseph Mohr, het net die vorige jaar na Oberndorf gekom. Hy het die lied in 1816 in Duits geskryf. Dit is getoonset deur Franz Xaver Gruber, ’n skoolmeester en orrelspeler van die naburige dorp Arnsdorf nadat Mohr hom gevra het. Saam het hulle die nuwe Kerslied op die aand van 24 Desember tydens die mis in die dorp se Sint Nikolaas-kerk uitgevoer. Die kerk is vandag bekend as die Stille Nag-kapel.

<score vorbis="1" lang="lilypond">
\relative c" {
</score>

Die moderne weergawe is:

<score vorbis="1" lang="lilypond">
\relative c" {

</score>



</doc>
<doc id="121118" url="https://af.wikipedia.org/wiki?curid=121118" title="Borsholte">
Borsholte

In die mediese vakterminologie verwys borsholte na 'n volkome afgeslote holte waarin onder meer die hart en longe lê. Dit word omsluit deur die werwelkolom, ribbe, borsbeen, spiere en midderif.


</doc>
<doc id="121119" url="https://af.wikipedia.org/wiki?curid=121119" title="Buikwand">
Buikwand

In die mediese vakterminologie verwys buikwand na die voorste en sydelingse begrensing van die buikholte. Dit word deur 'n aantal plat spiere gevorm wat tussen die onderste ribbes, die werwelkolom en die bekken uitgespan is.


</doc>
<doc id="121120" url="https://af.wikipedia.org/wiki?curid=121120" title="Bekken">
Bekken

In die mediese vakterminologie verwys bekken (Latyn: "pelvis", bekken) na 'n benige, bekkenvormige ring wat uit die heiligbeen en die twee heupbene bestaan. Dit vorm 'n stewige afsluiting aan die onderkant van die romp en versprei die gewig van die mens oor albei bene wanneer 'n mens staan.


</doc>
<doc id="121121" url="https://af.wikipedia.org/wiki?curid=121121" title="Werwelkolom">
Werwelkolom

Die menslike werwelkolom of ruggraat (Latyn: "columna vertebralis") bestaan uit 33 of 34 werwels, met tussen elke twee werwels ’n tussenwerwelskyf (behalwe tussen die eerste twee nekwerwels, die atlas en die aksis). Dit geld vir 99,9% van mense; in uitsonderlike gevalle kom daar ook ’n onvolledige, agtste nekwerwel of sesde lendewerwel voor. Die werwelkolom vorm die as van die skelet.

Die werwelkolom word van bo na onder in die volgende dele verdeel:

Die name van die onderskeie werwels word afgekort as C1-7 vir die nekwerwels, T1-12 of Th1-12 vir die borswerwels, L1-5 vir die lendewerwels en S1-5 vir die heiligbeenwerwels. Vanweë die vorm van die werwels en omdat hulle bo-op mekaar lê, ontstaan ’n hol kanaal wat deur die werwelkolom loop. Dit is die werwelkanaal ("canalis vertebralis"), waarbinne die rugmurg geleë is. 

Die werwels beskerm die rugmurg en dra die liggaam se gewig. Omdat die laer werwels meer gewig dra as dié in die nek, is hulle groter en anders gevorm. Die werwelkolom steun op die bekken.

Die werwelkolom van die mens het ’n dubbele S-vorm. Daardeur word skokke wat deur loop of hardloop veroorsaak word, geabsorbeer en van die gevoelige brein geïsoleer. Die nek- en lendewerwels krom na die voorkant – dit word die (servikale en lumbale) lordotiese kromming genoem. Die borswerwels, heiligbeen en stuitjie krom na die agterkant – dit is die (torakale, sakrale en koksigiale) kifotiese kromming. 

Onnatuurlike krommings word lordose (holrug) en kifose (boggelrug) genoem. Skoliose is ’n onnatuurlike sywaartse kromming van die werwelkolom. ’n Vernouing van die werwelkolom word werwelkanaalstenose genoem.

Die servikale of nekwerwelkolom bestaan uit sewe nekwerwels ("vertebrae cervicales"). Die boonste nekwerwel (C1) ondersteun die skedel en word die atlas genoem, en die tweede nekwerwel (C2) is die aksis. Die atlas en aksis kan ten opsigte van mekaar veel meer draai as die ander werwels. Die orige nekwerwels word aangedui met C3-7 (van bo af). C7 word vanweë sy groot doringuitsteeksel ook "vertebra prominens" genoem omdat dit by die meeste mense die eerste werwel is wat van buite af gesien kan word. 

Die gewrigsvlakke waarmee die nekwerwels met mekaar verbind is, is taamlik vlak en dit is dus die deel van die werwelkolom waar die meeste bewegingsmoontlikhede bestaan.

Die oorgangsgebied tussen die onderste deel van die nek en boonste deel van die borswerwelkolom word die servikotorakale oorgang (STO) genoem. Die STO is in die anatomie die gebied van C7 (onderste nekwerwel) tot T1 (eerste borswerwel). Dit is ’n belangrike aanhegtingspunt vir spiere en bande (ligamente) en ’n versamelplek vir bloedvate, senuwees en limfvate.
Die torakale, bors- of rugwerwelkolom bestaan uit 12 borswerwels of rugwerwels ("vertebrae thoracicae"). Danksy hul vorm is nie alle bewegings moontlik nie. Die doringuitsteeksels van hierdie werwels wys skuins na onder en lê as't ware soos dakpanne oor mekaar. Wanneer iemand ouer word en die tussenwerwelskywe dunner word, kan hy ’n geboë borug kry. Dit is omdat die agterkante van die werwels weens die dakpankonstruksie minder insak. 

Die borswerwels word aangedui met T1/Th1 tot T12/Th12 (van bo af). Die ribbes sluit by dié werwels aan.

Die onderste deel van die rug, die lumbale of lendewerwelkolom, bestaan uit vyf lendewerwels ("vertebrae lumbales", van bo af L1 tot L5). Hulle het ’n groot werwelliggaam in vergelyking met ander werwels omdat hulle ’n groter gewig moet dra. Hul doringuitsteeksels wys reg na agter. Die gewrigsvlakke waarmee die werwels aan mekaar verbind is, maak dat die lumbale werwelkolom die meeste bewegings voorentoe of agtertoe toelaat.

Die heiligbeen ("os sacrum") is een stuk been wat bestaan uit vyf werwels wat aan mekaar vasgegroei is. Hulle word aangedui met S1 tot S5.

Die stuitjie ("os coccygis") bestaan uit vier klein, vasgegroeide werwels.

By gewerweldes soos perde, beeste, skape, bokke, varke, honde en katte word die volgende verdeling aangetref:


</doc>
<doc id="121122" url="https://af.wikipedia.org/wiki?curid=121122" title="Werwel">
Werwel

In die mediese vakterminologie verwys werwel (Latyn ""vertebra"", Grieks ""spondulos"") na elk van die 33 bene waaruit die werwelkolom opgebou is. Dit bestaan uit 'n werwelliggaam aan die voorkant en die werwelboog aan die agterkant en omsluit so die werwelopening. Op die werwelboog is verskillende uitsteeksels: Die doringuitsteeksel en die dwarsuitsteeksel is vir die aanhegting van die spiere en die gewrigsuitsteeksels vorm met die werwels daarbo en daaronder 'n gewrig. Die eerste en tweede nekwerwel het 'n heeltemal afwykende vorm. Die borswerwels dra die ribbes, die heiligbeenwerwels is vergroei tot die heiligbeen en die stertwerwels is vergroei tot die stuitjie of stertbeen.


</doc>
<doc id="121123" url="https://af.wikipedia.org/wiki?curid=121123" title="Heiligbeen">
Heiligbeen

In die mediese vakterminologie verwys heiligbeen (Latyn: ""os sacrum"", heilige been) na 'n driehoekige beenstuk wat uit die vyf vergroeide heiligbeen-werwels bestaan. Dit vorm die agterste gedeelte van die bekkenring.


</doc>
<doc id="121124" url="https://af.wikipedia.org/wiki?curid=121124" title="Bekkenring">
Bekkenring

In die mediese vakterminologie verwys "bekkenring" (ook bekkengordel) na die stewige benige ring wat deur die bekken gevorm word. Dit verbind die bene deur die acetabulum met die romp.


</doc>
<doc id="121125" url="https://af.wikipedia.org/wiki?curid=121125" title="Heupbeen">
Heupbeen

In die mediese vakterminologie verwys heupbeen (Latyn: ""os coxae"") na 'n groot beenstuk wat deur vergroeiing van die dermbeen, skaambeen en sitbeen ontstaan. Saam met die heiligbeen en die heupbeen aan die ander kant van die werwelkolom vorm dit die bekken.


</doc>
<doc id="121126" url="https://af.wikipedia.org/wiki?curid=121126" title="Skaambeen">
Skaambeen

In die mediese vakterminologie verwys skaambeen (Latyn: ""os pubis"") na die voorste van die drie beendere wat die heupbeen vorm en wat in die simfise met die skaambeen aan die onderkant verbind is.


</doc>
<doc id="121128" url="https://af.wikipedia.org/wiki?curid=121128" title="Skemertoestand">
Skemertoestand

In die mediese vakterminologie verwys skemertoestand na 'n reaksie op 'n uitwendige invloed wat gekenmerk word deur verlaagde bewussyn, angs en 'n gevoel van onwesentlikheid. Tydens hierdie toestand kan 'n individu nog steeds ingewikkelde handelinge verrig. Dit kom ook by epilepsie en histerie voor.



</doc>
<doc id="121129" url="https://af.wikipedia.org/wiki?curid=121129" title="Skeelhoofpyn">
Skeelhoofpyn

In die mediese vakterminologie verwys skeelhoofpyn (Frans: "migraine") na 'n hoofpyn wat meestal skerp tot een helfte van die kop beperk is, in aanvalle optree, 'n aantal kenmerkende byverskynsels het (bv gesigstoornisse) en gepaard gaan met naarheid en braking. Skeelhoofpyn kom veral voor by vroue tydens die menstruasietydperk.


</doc>
<doc id="121130" url="https://af.wikipedia.org/wiki?curid=121130" title="Skedel">
Skedel

In die mediese vakterminologie verwys skedel (Latyn: "cranium", Grieks: "kranion") na die skelet van die kop. Dit bestaan uit dekbeendere. 'n Mens onderskei die harsingskedel wat die dop vorm waarin die harsings lê, en die gesigskedel.

Funksies van die skedel sluit in die beskerming van die brein, die afstand tussen die oë om stereoskopiese visie toe te laat, en die posisie van die ore vas te stel om die geluidlokalisering van die rigting en die afstand van klanke in staat te stel.

Die skelet van die kop van gewerweldes, waarvan die kake deel uitmaak, word die skedel genoem. Die harsings is in die skedelholte geleë. Dierskedels ondergaan verskillende ontwikkelingstadia en toon ook verskillende vorme by die verskillende diergroepe. By die mens ondergaan die skedel dieselfde ontwikkelingstadia en die vorm daarvan het dieselfde basiese struktuur. 

Die vorm wat die skedel by die mens en die dier aanneem, word deur veral ontwikkeling van die reukorgaan, die gebit en die brein of harsings bepaal. Drie dele word by die skedel onderskei, naamlik die harsingskedel (neurokranium), die visserokranium en die dermatokranium. By die mens kan 'n ander indeling gevolg word wat nie op die ontwikkeling van die brein gegrond is nie, naamlik die verdeling in 'n neurokranium (breinskedel) en 'n gesigskedel. 

Die neurokranium (harsingskedel) omsluit die brein. In sy embrionale ontwikkeling bestaan die neurokranium uit kraakbeen. Hierna tree ossifikasie of verbening van die kraakbeen in, wat verantwoordelik is vir die hardheid van die skedel. Die skedelbasis vorm deel van die neurokranium. Die visserokranium is die deel wat die mondholte en esofagus omsluit en waaruit die bo- en onderkaak ontwikkel. 

Die dermatokranium (dekbene van die skedel) bestaan uit benige plate wat onmiddellik as been neergelê word. Hier vind geen ossifikasie van kraakbeen plaas nie. Die dermalokranium vervang of bedek dele van die neurokranium, By werweldiere is die ontwikkeling van die skedel min of meer dieselfde.

In die verskillende klasse van die vertebrate (subphylum Vertebrata) deurloop die skedel verskillende embrionale ontwikkelingstadia. Die verskillende dele van die neurokranium wat die harsings omsluit en aan die sensoriese organe ondersteuning bied, word eers as kraakbeen neergelê. Uit die kraakbeen vind groei plaas en 'n uiters eenvoudige neurokranium word gevorm. 

Die visserokranium of splangnokranium, wat by die inname van voedsel en by die respiratoriese funksies betrokke is, word ook eers as kraakbeen in die vorm van 7 visserale boe neergelê. Elke visserale boog bestaan uit gepaarde dele kraakbeen wat deur bindweefsel aanmekaargebind word. Elke visserale boog word as geheel deur bindweefsel aan die werwelkolom geheg. 

Binne hierdie basiese kraakbenige struktuur vind verskillende veranderinge in die skedel van gewerweldes plaas, maar die oorspronklike konstruksieplan en die verskillende stadia van embrionale ontwikkeling bly by alle gewerweldes min of meerdieselfde. Gewoonlik vind ossifikasie van hierdie kraakbenige dele plaas, waaruit die sogenaamde vervangende of substitusiebene ontstaan. Die bene wat direk uit beensentra in die dermis gevorm word en as dermale bene bekend staan, vorm die dermatokranium.

By kraakbeenvisse (klas "Chondrichthyes") bly die skedel in ŉ kraakbenige stadium, bekend as die premordiale kranium. Enkele dele van die neurokranium toon perforering, wat aan bloedvate en senuwees deurgang bied. Die bokaak is nie in die neurokranium opgeneem nie, maar word deur middel van bindweefsellae (ligamente) daaraan verbind, waardeur die bokaak baie beweeglik is. 

By beenvisse (klas "Osteichthyes") vertoon die skedel 'n ingewikkelder struktuur omdat dit 'n aantal dermale bene bevat en omdat verbening van die oorspronklike kraakbeenagtige neurokranium intree. Agter die oog word 'n kieudeksel (operkulum) gevorm. In die mondholte ontstaan 'n hele aantal nuwe bene en die visserokranium is veel stewiger aan die neurokranium geheg as wat die geval by kraakbeenvisse is.

By diere met 4 ledemate, byvoorbeeld die "Tetrapoda", is al die dele van die bokaak aaneengeskakel met die laterale en inferior dele van die neurokranium. By diersoorte soos die skilpad en die krokodil het daar vergroeiing van bepaalde dele van die neurokranium met die skedelbasis plaasgevind. Dit bring mee dat die skedel in sy geheel onbeweeglik is (akinetiese skedel) en dat die onderkaak die enigste oorblywende beweeglike deel is. 

By voëls word beweeglikheid van die skedel behou (soms deur die term kinetiese skedel aangedui). Die kieusplete van die waterlewende larwes van amfibieë bly oop totdat die oorgang van larwe na volwasse dier plaasvind en die kieusplete sluit. By die oorblywende "Tetrapoda" word die kieusplete reeds tydens embrionale ontwikkeling gesluit, uitgesonderd die eerste kieuspleet, wat by landdiere tot die middeloor omvorm word. 

'n Deel van die tweede visserale boog ontwikkel tot die gehoorbeen ("columella auris"), wat self deur nuwe beenstukke vervang word. Aangesien landdiere deur die neus asemhaal, word interne nasale openinge gevorm (choanae), terwyl die kieuboë gereduseer word of ŉ ander funksie aanneem. By "Tetrapoda" word die beweeglikheid van die skedel ten opsigte van die romp verhoog deur die ontwikkeling van 'n oksipitale kondiel aan elke kant van die skedel. Hierdie oksipitale kondiel artikuleer met die eerste servikale werwel (atlas) om draaibewegings uit te voer. 

By die skilpad vertoon die kranium 'n geslote geheel, maar by ander "Tetrapoda" word sogenaamde slaapvensters (openinge agter die oogkas) aangetref, wat meebring dat die skedel ligter is. By amfibieë en reptiele vertoon die skedel 'n plat voorkoms as gevolg van die klein harsingvolume. Die kake is relatief lank en die nasale holtes is klein. By voëls is die brein relatief groot en die skedel vertoon 'n ronde vorm. Geen tande word in die kake aangetref nie en die nasale holtes is klein.

'n Opvallende verskil tussen die skedel van soogdiere en ander gewerweldes is dat soogdierskedels oor 'n sekondêre verhemelte beskik. Die sekondêre verhemelte ontstaan uit plate wat uit die bokaakelemente groei en mekaar mediaal ontmoet. Hierdeur word die nasale holte in geheel van die mondholte geskei. Die soogdierskedel is akineties en die beweging van slegs die onderkaak word deur die sekondêre mandibulêre gewrig veroorsaak. 

Hierdie gewrig is kenmerkend vir alle soogdiere en hiervolgens kan bepaal word of die kakebeen van 'n fossiel aan 'n soogdier behoort het. Sekere bene wat embriologies tot die kakebeenarea behoort, ontwikkel later tot die gehoorbeentjies. Die vorm van die skedel by soogdiere toon aansienlike verandering, wat aan toenemende harsingvolume toegeskryf kan word. Na gelang van die tipe voedsel en reukvermoë van die soogdier word gevind dat die kake verskillende ontwikkelingstadia deurloop. 

Die kort kake van roofdiere verbeter die bytvermoë, terwyl soogdiere met ŉ goeie reukvermoë 'n verlengde snoet het. By primate is daar in so ŉ mate 'n toename in breinvolume dat die breinkapsel aan die posterior en anterior kant verg root is. Die gevolg hiervan is dat die neus en kaak inferior van die neurokranium geleë is.

Die menslike skedel is opgebou uit 23 verskillende benige komponente. Dit bestaan uit die harsingskedel (neurokranium), wat die brein en ŉ aantal sintuie (gesig-, gehoor- en ewewigsintuig) omsluit en beskerm, en uit die gesigskedel. Dit verleen aan die gesig sy benige voorkoms en speel ook 'n rol by die funksies van die asemhalings- en spysverteringsorgane. Die neurokranium vertoon 'n ronde holte waarin die brein geleë is. Die boonste deel staan bekend as die skedeldak (calvarium) en die onderste deel word die skedelbasis (basis cranii) genoem. 

Die skeiding tussen die skedeldak en die skedelbasis word min of meer bepaal deur 'n lyn wat via die neusholte en wenkbroue vanaf die een uitwendige gehoorgang na die ander strek. In teenstelling met die ander bene van die liggaam ontwikkel die skedeldak direk uit embrionale bindweelsel sonder dat kraakbeen vooraf gevorm word (membraneuse of dermale verbening). Die onderskeie benige komponente van die skedel word deur 'n skedelnaat (sutura cranii) met mekaar verbind. 

By die pasgeborene is hierdie nate nog wyd, aangesien volledige verbening nog nie plaasgevind het nie. Die skedelbene kan dus tydens die geboorteproses oormekaarskuif en die skedel kan sy vorm volgens die grootte van die geboortekanaal aanpas (moulage van die skedel). Hierdie nate verklein mettertyd en verbening tree in. Die groot fontanel is geleë waar die pylnaat en die kroonnaat bymekaarkom en die klein fontanel waar die pylnaat en die lambdoïednaat mekaar ontmoet. Aan die sykante van die skedel is die syfontanelle (altesaam 4) geleë. 

Namate groei by die mens plaasvind, tree daar ook volledige verbening van die fontanelle in. Na ongeveer 18 maande kan die klein fontanel nie meer gevoel word nie en die groot fontanel is na ongeveer 2 jaar volledig verbeen. Die ligging van die skedel word tydens geboorte aan die hand van die fontanelle bepaal. Verhoogde spanning op die fontanel tree in tydens huil maar dit kan ook die gevolg wees van ontsteking in die skedel (byvoorbeeld breinontsteking). 

Die binnekant van die skedel vertoon 3 holtes. In die voorste skedelholte (Iossa cranii anterior) is die voorste lob van die serebrum (grootbrein) geleë. In die middelste skedelholte (Iossa cranii media) is die laterale lobbe van die serebrum geleë en in die agterste skedelholte (fossa cranii posterior) die kleinharsings of serebellum. Die harsings word via die loramen magnum, wat in die agterhoolsbeen (os occipital is) geleë is, met die rugmurg verbind. Aan die buitekant van die agterhoolsbeen en aan weerskante van die foramen magnum word 'n agterhoolsknop (condylus occipitalis) aangetref. 

Dit vorm 'n gewrig met die eerste nekwerwel (atlas). Verskeie ander openinge word in die skedelbasis aangetref en bied deurgang aan bloedvate en senuwees. Hierdie openinge vorm swak plekke in die skedel en tydens 'n ongeluk gee dit dikwels aanleiding tot 'n skedelbasisfraktuur. ŉ Fraktuur van die skedel neem veel langer om te genees as 'n arm- of beenfraktuur. Die erns hiervan word deur die mate van gepaardgaande breinbeskadiging bepaal. 

By ŉ skedelbasislraktuur kan bloed uit die neus, die mond of die oor vloei. Soms kom ook die afskeiding van breinvog voor as gevolg van skeuring van die breinvliese, waardeur 'n opening tussen die skedelinhoud en die buitewêreld ontstaan. 'n Groot gevaar wat hieraan verbonde is, is infeksie van die brein en/ of breinvlies. 'n Brilhematoom (bloeding in en rondom die oog) dui op 'n breuk in die voorste skedelholte. Die grens tussen die neurokranium en gesigskedel kan nie presies bepaal word nie. 

Volgens sommige teorieë behoort die oogkas (orbita) tot die neurokranium, terwyl ander dit as deel van die gesigskedel beskou. Die grootste been van die gesigskedel is die bokaak. Die voorste deel van die harde verhemelte (palatum durum) word gevorm deur 'n plaat wat van die bokaak na binne gerig is. Die agterste gedeelte van die verhemelte word deur die bene van die verhemelte gevorm. Die bokaak bestaan uit twee dele wat (net soos die bene van die verhemelte) mettertyd met mekaar vergroei raak. In gevalle waar vergroeiing onvolledig is of glad nie plaasvind nie ontstaan daar 'n gesplete verhemelte (palatum fissum). 

Hier bestaan dan 'n oop verbinding tussen die mond- en neusholte, wat die drinkproses en spraakontwikkeling bemoeilik. Dit gee aanleiding tot oop neusspraak. Wanneer die vel van die bolip (tussen die eerste en die tweede snytand) nie geslote is nie, word daarvan 'n haaslip (cheiloschisis) gepraat. Die onderkaak is die enigste beweeglike deel van die skedel en word deur 'n gewrig (kaakgewrig) aan die slaapbeen (temporale been) verbind. Die gewrigsholte is ongelyk en ontwrigting van die kakebeen kan maklik voorkom, veral weens ŉ harde slag teen die ken terwyl die mond oop is. 

Die gewrigsvlakke word van mekaar geskei en as gevolg van die gewrigsknoppies wat vassit, kan die mond nie meer dig sluit nie. Die tongbeen (os hyoideum) is deel van die gesigskedel en word deur middel van spiere tussen die onderkaak en strottehoof (larinks) gespan. Dit het 'n funksie by die vorming van die keelholte (farinks) en die totstandkoming van sluk- en spraakbewegings.



</doc>
<doc id="121131" url="https://af.wikipedia.org/wiki?curid=121131" title="Silwervloot">
Silwervloot

Die Silwervloot (Spaans: "Flota de Indias"; Nederlands: "Zilvervloot") was in die 16de en 17de eeu ’n jaarlikse konvooi van skepe waarin kosbaarhede van die Spaanse kolonies in die Amerikas na Spanje verskeep is. In Nederland is die Silwervloot veral bekend vir die verowering daarvan in 1628 deur Piet Hein. 

Die Silwervloot het uit twee vlote bestaan wat by Havana byeengekom en saam na Europa gevaar het. Een vloot het van die kus van Panama af gekom en die ander van Mexico en Honduras af. Die skepe was swaar bewapen, aangesien die vrag van silwer, goud, pêrels, edelstene, speserye, suiker, tabak en sy van enorme waarde was. 

Die enigste mens wat ooit ’n hele deelvloot met silwer en al sou verower, was Piet Hein. Hy het namens die Nederlandse Wes-Indiese Kompanjie beplan om in 1628 die vloot te kaap en die kosbaarhede na Nederland te verskeep. Dié land was in daardie stadium in die Tagtigjarige Oorlog met Spanje gewikkel. "Seerowery" in opdrag van ’n staat was destyds gebruiklik en wettig. 

In September 1628 verower Piet Hein een deelvloot in die Slag in die Baai van Matanzas (Kuba). Die ander vloot van Venezuela af is betyds gewaarsku en het buite bereik gebly. Piet Hein se buit was onder meer 177 000 pond silwer en duisend pêrels. Die oorlog teen Spanje kon ’n jaar lank daarmee betaal word. Ramings van die huidige waarde van die buit wissel van €100 miljoen op grond van die huidige silwerprys tot €100 miljard op grond van wat destyds met die geld gedoen kon word. 

Die verowering van die Silwervloot was nie alleen ’n finansiële nie, maar ook ’n morele oorwinning vir Nederland. Piet Hein is in die 19de eeu vereer met sy eie lied, gekomponeer deur J.J. Viotta, wat ook in Suid-Afrika bekend is. Die woorde is geskryf deur J.P. Heije.

Die woorde hieronder is soos dit in die FAK-sangbundel opgeneem is:




</doc>
<doc id="121133" url="https://af.wikipedia.org/wiki?curid=121133" title="Gwede Mantashe">
Gwede Mantashe

Gwede Mantashe (gebore 21 Junie 1955) is 'n Suid-Afrikaanse politikus en sedert 18 Desember 2017 voorsitter van die African National Congress. Tussen 2007 en 2017 het hy as dié party se sekretaris-generaal gedien. 

Einde Februarie 2018 is hy deur president Cyril Ramaphosa as Minister van Minerale Hulpbronne benoem.


</doc>
<doc id="121134" url="https://af.wikipedia.org/wiki?curid=121134" title="Gugile Nkwinti">
Gugile Nkwinti

Gugile Nkwinti (gebore 18 Desember 1948) is 'n Suid-Afrikaanse politikus en voormalige minister van landelike ontwikkeling en grondhervorming. Einde Februarie 2018 is sy deur president Cyril Ramaphosa as Minister van Water en Sanitasie benoem.



</doc>
<doc id="121139" url="https://af.wikipedia.org/wiki?curid=121139" title="Samkelo Bunu">
Samkelo Bunu

Samkelo Bunu (1972–2004) was ’n Suid-Afrikaanse ets- en tekenkunstenaar en maker van afdrukke. Hy het veral met die intaglio-afdrukkuns kleurvolle etse gemaak waarvan die delikate detail beïndruk het. Hy het verskeie belangrike toekennings oor sy kort loopbaan ontvang.

Buno is in 1972 in Butterworth gebore en aan die Michaelis-kunsskool in Kaapstad opgelei.
Hy het in 1992 aan 'n studente-uitstalling by die Australiese Nasionale Universiteit deelgeneem. In 1996 is hy met Volkskas se L'Atelier-merieteprys bekroon.

Sy intaglio-werk word in Philippa Hobbs en Elizabeth Rankin se seminale publikasie, "Printmaking in a transforming South Africa", beskryf.


</doc>
<doc id="121142" url="https://af.wikipedia.org/wiki?curid=121142" title="WannaCry-kuberaanval">
WannaCry-kuberaanval

Op 12 Mei 2017 was talle gebruikers van die Microsoft Windows-bedryfstelsel oor die wêreld, asook die kritieke stelsels wat daarop staatmaak, slagoffers van die kwaadwillige WannaCrypt-sagteware. Ongeveer 230 000 rekenaars in 150 lande is geraak deur hierdie kuberaanvalle.

As gevolg van die virus het Microsoft 'n hoogs ongewone stap geneem deur beveiligingsopdaterings vir alle kliënte te bied om Windows-stelsels wat hul hoofstroomondersteuning verloor het, te beskerm, waaronder Windows XP, Windows 8 en Windows Server 2003.


</doc>
<doc id="121143" url="https://af.wikipedia.org/wiki?curid=121143" title="Harry Bruins-Lich">
Harry Bruins-Lich

Harry Bruins-Lich was die direkteur van openbare parke in Pretoria vanaf 1942 tot sy aftrede in 1967. Hy ontwerp 'n aantal van Pretoria se mooiste parke, en verteenwoordig Suid-Afrika by dié land se eerste oorsese blomme-uitstalling in Parys, 1964. Hy was ook verantwoordelik vir die aanplanting van die wit jakarandabome in Pretoria. 


</doc>
<doc id="121144" url="https://af.wikipedia.org/wiki?curid=121144" title="Afrikaners is plesierig">
Afrikaners is plesierig

"Afrikaners is plesierig" is ’n bekende Afrikaanse volksliedjie. Dit word ook in ander tale gesing, onder meer as "Die Zigeuner/Tiroler Sind Lustig" in Duits.

Karen Zoid sing ook ’n verwerkte weergawe van die liedjie; dit was ’n snit op haar eerste album, "Poles Apart" van Junie 2001. Dit het ikoniese sukses in Suid-Afrika behaal en is deur die koerant "Sunday Times" aangewys as een van die beste 100 Suid-Afrikaanse liedjies.


</doc>
<doc id="121145" url="https://af.wikipedia.org/wiki?curid=121145" title="Hoogteburg">
Hoogteburg

'n Hoogteburg is 'n burg of kasteel wat op 'n natuurlike heuweltop of begpiek opgerig is. Dié benaming spruit voort uit die kategorisering van kasteelkomplekse volgens hul topografiese ligging. Volgens hierdie onderverdeling kan burge as hoogte- en vlakteburge gekategoriseer word. Die laasgenoemde was gewoonlik deur water omring. 

Die bou van hoogteburge was oorspronklik 'n voorreg van die hoë adel.


</doc>
<doc id="121156" url="https://af.wikipedia.org/wiki?curid=121156" title="Vlakteburg">
Vlakteburg

'n Vlakteburg is 'n burg of kasteel wat volgens die topografiese burgtipologie in 'n vlakte of op 'n dalbodem opgerig is en veral in laer geleë gebiede soos Denemarke, Noord-Pole, die Baltiese lande, Nederland en die Noord-Duitse Laagvlakte aangetref word. Enkele vlakteburge het temidde van bergagtige terrein ontstaan, byvoorbeeld as eilandburge wat in valleie op 'n riviereiland geleë was.

Hulle word onderskei van hoogteburge wat op 'n natuurlike heuweltop of bergpiek gebou is. Omrede 'n vlakteburg nie so maklik verdedig kon word soos 'n hoogteburg nie, is ander bouplekke gekies wat 'n strategiese voordeel vir verdedigers kon bied soos rivier- en meereilande of moerasgebiede. In gevalle waar só 'n natuurlike hindernis nie beskikbaar was nie, is dit kunsmatig geskep met die bou van watergevulde of droë slote, verdedigingswalle, palisadeheinings of ringmure. Om die bouterrein vir 'n burg te verhoog, is dikwels kunsmatige heuwels opgehoop. Daarnaas kon vlakteburge van torings voorsien word.


</doc>
<doc id="121157" url="https://af.wikipedia.org/wiki?curid=121157" title="Al lê die berge nog so blou">
Al lê die berge nog so blou

"Al lê die berge nog so blou" is ’n gewilde Afrikaanse volksliedjie. Dit is as lied 165 in die FAK-sangbundel opgeneem.


</doc>
<doc id="121158" url="https://af.wikipedia.org/wiki?curid=121158" title="Mamma, 'k wil 'n man hê">
Mamma, 'k wil 'n man hê

"Mamma, 'k wil 'n man hê" is ’n gewilde Afrikaanse volksliedjie. Dit is as lied 94 in die FAK-sangbundel opgeneem.


</doc>
<doc id="121160" url="https://af.wikipedia.org/wiki?curid=121160" title="My hartjie, my liefie">
My hartjie, my liefie

"My hartjie, my liefie" is ’n Afrikaanse volksliedjie. Dit is as lied 107 in die FAK-sangbundel opgeneem.


</doc>
<doc id="121161" url="https://af.wikipedia.org/wiki?curid=121161" title="Bolandse nooi'ntjie">
Bolandse nooi'ntjie

Bolandse nooi'ntjie is die Afrikaanse weergawe van die Engelse liedjie "Beautiful Dreamer" deur die Amerikaanse liedjieskrywer Stephen Foster (1826-1864). Dit is as lied 109 in die FAK-sangbundel opgeneem.

Die liedjie is in Maart 1864 ná Foster se dood die eerste keer gepubliseer, deur Wm. A. Pond & Co. van New York. Volgens die titelblad van die eerste uitgawe is dit die laaste liedjie wat hy voor sy dood geskryf het. Dit is egter dalk reeds in 1862 geskryf.



</doc>
<doc id="121162" url="https://af.wikipedia.org/wiki?curid=121162" title="Another Brick in the Wall">
Another Brick in the Wall

Another Brick in the Wall is die titel van drie liedjies, gebaseer op dieselfde basiese tema, op Pink Floyd se 1979-rockopera, "The Wall", ondertiteld Deel 1 ("Reminiscing"), Deel 2 ("Education") En Deel 3 ("Drugs"). Geskryf deur Pink Floyd se baskitaarspeler, Roger Waters.


</doc>
<doc id="121163" url="https://af.wikipedia.org/wiki?curid=121163" title="Suikerbossie">
Suikerbossie

"Suikerbossie" is ’n gewilde Afrikaanse volksliedjie. Dit is as lied 114 in die FAK-sangbundel opgeneem.


</doc>
<doc id="121164" url="https://af.wikipedia.org/wiki?curid=121164" title="Marietjie, Maraia, Maryne">
Marietjie, Maraia, Maryne

"Marietjie, Maraia, Maryne" is die Afrikaanse weergawe van die Duitse liedjie "Die Lore am Tore", wat weer ’n vertaling is van die Engelse "The Pretty Sally – of the girls that are so smart". Dit is as lied 119 in die FAK-sangbundel opgeneem. Die Afrikaanse woorde is deur Eitemal geskryf.

Die liedjie se Duitse woorde is in 1797 deur Heinrich Christian Boie geskryf na aanleiding van die Engelse weergawe, "The Pretty Sally – of the girls that are so smart", deur Henry Carey (1715). Die woorde is egter eers ná 1843 op die huidige melodie van ’n anonieme komponis gesing.



</doc>
<doc id="121166" url="https://af.wikipedia.org/wiki?curid=121166" title="Ek soek na my Dina">
Ek soek na my Dina

"Ek soek na my Dina" is ’n gewilde Afrikaanse volksliedjie. Dit is as lied 136 in die FAK-sangbundel opgeneem.


</doc>
<doc id="121168" url="https://af.wikipedia.org/wiki?curid=121168" title="2017-blokkering van Wikipedia in Turkye">
2017-blokkering van Wikipedia in Turkye

Op 29 April 2017 het die Turkse owerhede aanlyn toegang tot Wikipedia in alle tale in Turkye geblokkeer.

Die beperkings wat opgelê is hou verband met die 2016-'17-suiwerings ná die onsuksesvolle Turkse staatsgreep van 2016, 'n paar weke ná 'n belangrike grondwetlike referendum, en ná 'n meer selektiewe gedeeltelike blokkering van Wikipedia-inhoud in die vorige jaar. Na aanleiding van die verbod is die stigter van Wikipedia, Jimmy Wales, se uitnodiging na die Wêreldstede-expo in Istanbul van 15 tot 18 Mei gekanselleer.


</doc>
<doc id="121169" url="https://af.wikipedia.org/wiki?curid=121169" title="In die Mei">
In die Mei

"In die Mei" is die Afrikaanse weergawe van die bekende Swabiese volksliedjie "Muss i denn", waarvoor Friedrich Silcher die woorde geskryf het. Die Afrikaans is as lied 159 in die FAK-sangbundel opgeneem. 

Die Duitse lied was veral in die land se weermag baie gewild. Die Engelse weergawe deur Elvis Presley, met die naam "Wooden Heart", het in 1960 beroemd geword en "Muss i denn" wêreldwyd een van die bekendste Duitse liedere gemaak. Ander bekende 20ste-eeuse weergawes was deur onder andere Marlene Dietrich en Nana Mouskouri.

<score vorbis="1">

\new Staff

»
</score>


</doc>
<doc id="121171" url="https://af.wikipedia.org/wiki?curid=121171" title="Apollo-beheer en diensmodule">
Apollo-beheer en diensmodule

Die Beheer-en-diensmodule van die Apollo-program was saam met die Apollo-maanmodule gebruik om ruimtevaarders op die Maan te laat land. Dit is vir Nasa deur "North American Aviation" gebou. Dit was aanvanklik eers met die Saturn IB lanseerplatform op missies gelanseer. Later is nog twaalf gelanseer op die veel groter Saturn V lanseerplatform. Dit het nege bemannings met sukses na die maan gedra.

Na die Apollo-program is dit gebruik vir die Skylab-program asook die Apollo-Soyuz-toetsprojek.


</doc>
<doc id="121172" url="https://af.wikipedia.org/wiki?curid=121172" title="Liefde verlore">
Liefde verlore

"Liefde verlore" is die Afrikaanse weergawe van ’n Duitse volksliedjie, "In einem kühlen Grunde". Dit is as lied 169 in die FAK-sangbundel opgeneem.

"Das zerbrochene Ringlein" is ’n liefdesgedig deur Joseph von Eichendorff. Dit is dié gedig wat in 1814 deur Friedrich Glück getoonset is en bekend geword het onder die titel "In einem kühlen Grunde", na aanleiding van die eerste reël. 



</doc>
<doc id="121173" url="https://af.wikipedia.org/wiki?curid=121173" title="Koffie, koffie">
Koffie, koffie

"Koffie, koffie" is die Afrikaanse weergawe van die Duitse volksliedjie "Bier her, bier her", wat veral op die Münchense volksfees die Oktoberfest gewild is. Dit is as lied 223 in die FAK-sangbundel opgeneem.


</doc>
<doc id="121176" url="https://af.wikipedia.org/wiki?curid=121176" title="Gaudeamus igitur (Kom nou, kêrels)">
Gaudeamus igitur (Kom nou, kêrels)

"Gaudeamus igitur (Kom nou, kêrels)" is die verwerkte Afrikaanse weergawe van ’n bekende Latynse studentelied uit die Middeleeue. Dit is as lied 234 in die FAK-sangbundel opgeneem.

Die Latynse lied is bekend as "Gaudeamus Igitur" ("So Kom Ons Wees Verheug") of "De Brevitate Vitae" ("Oor die Kortheid van die Lewe"). Dit word in die Westerse wêreld hoofsaaklik op universiteite se gradeplegtighede gesing. Ondanks die feit dat dit ’n amptelike lied vir sulke geleenthede is, is dit ’n vrolike, lighartige komposisie wat die draak steek met die universiteitslewe. Dit het vermoedelik sy oorsprong in ’n Latynse manuskrip uit 1287. Dit word by baie universiteite as ’n drinklied gesing en is die amptelike lied van die Internasionale Universiteitsportfederasie.

Die lied gaan oor die drinkchaos van die studentelewe terwyl dit terselfdertyd die wete erken dat almal eendag sal doodgaan. Daar is humoristiese en ironiese verwysings na die dood en na seks (die woord "membrum", "lid", kan nes die Engelse woord "member" ook na die penis verwys).



</doc>
<doc id="121177" url="https://af.wikipedia.org/wiki?curid=121177" title="Diagnostiek">
Diagnostiek

In die mediese vakterminologie verwys diagnostiek (Grieks "gnosis", kennis) na die leer van die ondersoekmetodes en van die betekenis van die ondersoek se resultate.


</doc>
<doc id="121178" url="https://af.wikipedia.org/wiki?curid=121178" title="Ontmaagding">
Ontmaagding

In die mediese vakterminologie verwys ontmaagding (of "deflorasie", Latyn: ""flos"", blom) na die verskeuring van die maagdevlies met die eerste geslagsgemeenskap of deur inwendige ondersoek. Dit kan met pyn en geringe bloedverlies gepaard gaan.


</doc>
<doc id="121179" url="https://af.wikipedia.org/wiki?curid=121179" title="Judenburg">
Judenburg

Judenburg is die administratiewe setel van die distrik Murtal in die Oostenrykse deelstaat Stiermarke, met 'n bevolking van 9 899 soos op 1 Januarie 2019. Die stadsgebied strek oor 63,77 km² en is op 737 meter bo seevlak geleë teen die suidelike rand van die Aichfeld, 'n uitgestrekte bekken in die Alpebergreeks. Hier, by die kruispunt van belangrike handelsroetes, het teen die middel van die 11de eeu 'n burg ontstaan wat die nodige beskerming vir die vestiging van 'n mark- en koopmansdorp gebied het. In die loop van die Middeleeue het die nedersetting gegroei tot 'n ekonomiese en administratiewe sentrum.

Die oudste historiese verwysing na Judenburg as "mercatum Judinburch" dateer van 1074 en getuig van die belangrike rol wat Joodse handelaars destyds in die markdorp 'n gespeel het. Judenburg se welvaart het voortgespruit uit sy ligging en status as belangrikste handelspos langs die roete tussen Wene en Venesië asook die handel met ystererts, wat in Bo-Stiermarke ontgin is, en die plant "Valeriana celtica" waarvan die wortels danksy hul gehalte aan eteriese olies vir die vervaardiging van parfuum gebruik is. 

Judenburg se vernaamste besienswaardighede is die stadstoring uit die 15de eeu (met 'n hoogte van 75,66 m die hoogste vrystaande kloktoring in Oostenryk) wat met sy uitsigplatform (op 'n hoogte van 42 m) 'n uitsig oor die hele Aichfeld bied en tans Europa se mees moderne planetarium huisves (wat met 'n moderne panorama-glashysbak bereik kan word - of deur die 256 trappe op te klim), die Rooms-Katolieke parogiekerk met die sogenaamde Judenburgse Madonna, 'n lewensgrootte-kalksteenskulptuur wat die Moeder Gods uitbeeld, en die Puch Museum wat belangrike mylpale in die geskiedenis van motorvervaardiging behandel.



</doc>
<doc id="121180" url="https://af.wikipedia.org/wiki?curid=121180" title="Maagdevlies">
Maagdevlies

In die mediese vakterminologie verwys maagdevlies (Latyn: ""hymen"") na die vlies wat die mond van die vroulike paringsorgaan, die skede gedeeltelik afsluit en wat by die eerste paring geskeur word.



</doc>
<doc id="121181" url="https://af.wikipedia.org/wiki?curid=121181" title="Signatuurleer">
Signatuurleer

In die mediese vakterminologie verwys signatuurleer na die leer van Paracelsus waarvolgens bepaalde eienskappe van 'n plant of plantdeel, bv. vorm of kleur, sou aandui teen watter siekte dit werksaam is.


</doc>
<doc id="121182" url="https://af.wikipedia.org/wiki?curid=121182" title="Miskraam">
Miskraam

In die mediese vakterminologie verwys miskraam (Latyn: "abortus") na die geboorte van 'n nie-lewensvatbare vrug voor die vierde swangerskapsmaand. Die verskynsel begin met bloedverlies. As die verskynsels tot bloedverlies beperk bly, praat 'n mens van 'n dreigende miskraam ("abortus imminens") en dan is daar nog die moontlikheid dat die swangerskap sal voortduur. As die bloeding met wee-agtige pyne gepaard gaan, kan 'n miskraam meestal nie meer voorkom word nie (onstuitbare miskraam). By 'n volledige miskraam ("abortus completus")word die eier in sy geheel uitgestoot. By 'n onvolledige miskraam ("abortus incompletus") word slegs gedeeltes van die vrug gebore. By 'n versuimde miskraam word die afgestorwe vrug nie uitgestoot nie maar bly dit in die baarmoeder lê. 'n Miskraam kan spontaan deur afwykinge van die moeder of die vrug optree, maar kan ook opsetlik teweeggebring word ("abortus provocatus"). Die opwekking van 'n miskraam is op mediese gronde byna nooit gewens nie.


</doc>
<doc id="121184" url="https://af.wikipedia.org/wiki?curid=121184" title="Plasenta">
Plasenta

In die mediese vakterminologie verwys plasenta (ook moederkoek; Latyn: "placenta", plat koek) na die nageboorte. Dit is 'n sagte orgaan wat aan die wand van die swanger baarmoeder vasgeheg is en deur middel van die naelstring met die vrug saamhang. Dit vorm die verbinding tussen die vrug en die baarmoeder. Die uitwisseling van suurstof, voedingstowwe en stofwisselingsprodukte tussen moeder- en kinder-bloed vind hier plaas. Dit word ongeveer 'n halfuur na die kind gebore.

Moederkoekversperring verwys na die volledige skeiding wat daar in die moederkoek tussen die bloedsomloop van die moeder en die van die kind bestaan. Hierdie versperring is egter deurlaatbaar vir die verwekker van sifilis, vir baie gifstowwe, en vir 'n aantal hormone en antiliggame.

Nageboorteweë verwys na die weë wat na 'n pouse van 10 tot 15 minute na die geboorte van die kind optree en veroorsaak dat die moederkoek gebore word.


</doc>
<doc id="121186" url="https://af.wikipedia.org/wiki?curid=121186" title="Swartkoppie">
Swartkoppie

In die mediese vakterminologie verwys swartkoppie (of "mee-eter") na 'n haarsakkie wat deur vet verstop is.


</doc>
<doc id="121187" url="https://af.wikipedia.org/wiki?curid=121187" title="Haar">
Haar

In die mediese vakterminologie verwys haar (Latyn: ""pilus"") na 'n onvertakte draadvormige verhoringde uitgroeisel van die opperhuid.

'n Haarskag is die deel van die haar wat buite die vel uitsteek.

'n Haarsakkie is 'n instulping van die opperhuid waarin die haarwortel lê.

'n Haarpapil is die verheffing van die bodem van die haarsakkie.

'n Haarwortel is die deel van 'n haar wat in die haarsakkie lê.

Die haarkolf is die knol-vormige, verdikte onderste stuk van 'n haarwortel.


</doc>
<doc id="121189" url="https://af.wikipedia.org/wiki?curid=121189" title="Haarwortel">
Haarwortel

In fisiologie verwys haarwortel na die deel van 'n haar wat in die haarsakkie lê.

Die knolvormige, verdikte onderste gedeelte van 'n haarwortel word die "haarkolf" genoem.


</doc>
<doc id="121191" url="https://af.wikipedia.org/wiki?curid=121191" title="Haarsakkie">
Haarsakkie

In die mediese vakterminologie verwys haarsakkie (of "follikel", Latyn: "folliculus", sakkie) na 'n instulping van die opperhuid waarin die haarwortel lê.

Die verheffing van die bodem van die haarsakkie word 'n haarpapil genoem. Dit is die plek waar die nuwe haarselle deur seldeling gevorm word.



</doc>
<doc id="121193" url="https://af.wikipedia.org/wiki?curid=121193" title="Haarsakontsteking">
Haarsakontsteking

In die mediese vakterminologie verwys haarsakontsteking (ook "follikulitis") na 'n bakteriële infeksie van 'n haarsakkie wat by verergering in 'n pitsweer kan oorgaan.


</doc>
<doc id="121194" url="https://af.wikipedia.org/wiki?curid=121194" title="Haarvat">
Haarvat

In die menslike fisiologie verwys haarvat (ook "kapillêr", Latyn: "capillus", haar) na die allerkleinste vertakking van die bloedvate, 'n besonders dunwandige vaatjie waarin die uitwisseling van gasse, voedingstowwe en afbraakprodukte tussen die bloed en die weefsels plaasvind.


</doc>
<doc id="121196" url="https://af.wikipedia.org/wiki?curid=121196" title="Wiskundige en teoretiese biologie">
Wiskundige en teoretiese biologie

Wiskundige en teoretiese biologie is 'n interdissiplinêre wetenskaplike navorsingsveld met 'n verskeidenheid toepassings. Die veld word soms wiskundige-biologie of biomathematika genoem om die wiskundige kant te beklemtoon, of teoretiese-biologie om die biologiese kant te beklemtoon. Teoretiese-biologie fokus meer op die ontwikkeling van teoretiese beginsels vir biologie, terwyl wiskundige-biologie fokus op die gebruik van wiskundige gereedskap om biologiese stelsels te bestudeer, alhoewel die twee terme soms geruil word. Wiskundige-biologie is gerig op die wiskundige voorstelling, behandeling en modellering van biologiese prosesse, met behulp van tegnieke en gereedskap van toegepaste wiskunde. Dit het beide teoretiese en praktiese toepassings in biologiese, biomediese en biotegnologiese navorsing. Om stelsels op 'n kwantitatiewe wyse te beskryf, beteken dat hul gedrag beter gesimuleer kan word, en dus kan eienskappe voorspel word wat dalk nie vir die eksperimente sigbaar sal wees nie. Dit vereis presiese wiskundige modelle.

Wiskundige biologie gebruik baie komponente van wiskunde en het bygedra tot die ontwikkeling van nuwe tegnieke.

Wiskunde is sedert die 19de eeu toegepas op biologie.

Fritz Müller beskryf in 1879 die evolusionêre voordele van wat nou die Mülleriese nabootsing genoem word. Die beskrywing vervat die eerste gebruik van 'n wiskundige argument in evolusionêre ekologie om te wys hoe kragtig die effek van natuurlike seleksie sou wees, tensy Malthus se bespreking van 'Die gevolge van bevolkingsgroei' in ag geneem word. Malthus het aangevoer dat groei "meetkundige" sou wees, terwyl hulpbronne (die omgewing se dravermoë) slegs met rekenkunde kon groei.

Een stigting van die teks beskou word as Op Groei en Vorm (1917) deur d'arcy Thompson, en ander vroeë pioniers sluit Ronald Fisher, Hans Leo Przibram, Nicolas Rashevsky en Vito Volterra.

Belangstelling in die veld het vinnig gegroei vanuit die 1960's af. Sommige redes hiervoor sluit in:

Verskeie areas van gespesialiseerde navorsing in wiskundige en teoretiese biologie asook eksterne skakels na verwante projekte in verskeie universiteite word kortliks in die volgende onderafdelings aangebied, insluitende ook 'n groot aantal toepaslike bevestigingsverwysings uit 'n lys van verskeie duisende gepubliseerde skrywers wat hieraan bydra. veld. Baie van die voorbeelde wat ingesluit word, word gekenmerk deur hoogs komplekse, nie-lineêre en super-komplekse meganismes, aangesien dit toenemend erken word dat die gevolg van sulke interaksies slegs deur 'n kombinasie van wiskundige, logiese, fisiese / chemiese, molekulêre en berekeningsmodelle verstaan kan word. Weens die wye diversiteit van spesifieke kennis betrokke, word biomatematiese navorsing dikwels gedoen in samewerking tussen wiskundiges, biomathematici, teoretiese bioloë, bioinformatici, biostatistici, fisici, biofisici, biochemici, bio-ingenieurs, ingenieurs, bioloë, fisioloë, navorsingsgeneesheer, biomediese navorsers, onkoloë , Molekulêre bioloë, genetici, embrioloë, dierkundiges, chemici, ens.

Ekologie en evolusionêre biologie is tradisioneel die dominante velde van wiskundige biologie.

Evolusionêre biologie is die onderwerp van uitgebreide wiskundige teoretisering. Die tradisionele benadering in hierdie area, wat komplikasies van genetika insluit, is bevolkingsgenetika. Die meeste populasiegenetici beskou die verskyning van nuwe allele deur mutasie, die voorkoms van nuwe genotipes deur rekombinasie, en veranderinge in die frekwensies van bestaande allele en genotipes by 'n klein aantal gene loci. Wanneer infinitesimale effekte by 'n groot aantal gene loci oorweeg word, tesame met die aanname van koppelings-ewewig of kwasi-koppelings-ewewig, kry mens kwantitatiewe genetika. Ronald Fisher het fundamentele vooruitgang gemaak in statistiek, soos die analise van variansie, via sy werk op kwantitatiewe genetika. Nog 'n belangrike tak van bevolkingsgenetika wat gelei het tot die uitgebreide ontwikkeling van koaliserende teorie is filogenetika. Filogenetika is 'n gebied wat handel oor die rekonstruksie en analise van filogenetiese (evolusionêre) bome en netwerke gebaseer op geërfde eienskappe. Tradisionele populasie genetiese modelle handel oor allele en genotipes, en is dikwels stogasties.

Baie populasie genetika modelle neem aan dat populasiegroottes konstant is. Veranderlike bevolkingsgroottes, dikwels in die afwesigheid van genetiese variasie, word behandel deur die gebied van bevolkingsdinamika. Werk in hierdie gebied dateer uit die 19de eeu, en selfs tot 1798 toe Thomas Malthus die eerste beginsel van bevolkingsdinamika geformuleer het, wat later bekend geword het as die Malthusian groeimodel. Die Lotka-Volterra roofdier-prooi vergelykings is nog 'n bekende voorbeeld. Bevolkingsdinamika oorvleuel met 'n ander aktiewe navorsingsgebied in wiskundige biologie: wiskundige epidemiologie, die studie van aansteeklike siektes wat populasies beïnvloed. Verskeie modelle van die verspreiding van infeksies is voorgestel en ontleed, en verskaf belangrike resultate wat op gesondheidsbeleidsbesluite toegepas kan word.

In evolusionêre spelteorie, ontwikkel eers deur John Maynard Smith en George R. Price, seleksie tree direk op geërfde fenotipes, sonder genetiese komplikasies. Hierdie benadering is wiskundig verfyn om die veld van adaptiewe dinamika te produseer.

'n Monografie oor hierdie onderwerp bevat 'n omvattende hoeveelheid gepubliseerde navorsing op hierdie gebied tot 1986, insluitende onderafdelings in die volgende gebiede: rekenaarmodellering in biologie en medisyne, arteriële stelselmodelle, neuronmodelle, biochemiese en ossillasienetwerke, kwantumautomaat, kwantumrekenaars In molekulêre biologie en genetika, kankermodellering, neurale netwerke, genetiese netwerke, abstrakte kategorieë in verhoudingsbiologie, metaboliese replikasiestelsels, kategorie teorie toepassings in biologie en medisyne, outo-teorie, selfoonautomata, tessellasiemodelle en volledige selfreproduksie, chaotiese sisteme In organismes, verhoudingsbiologie en organismes teorieë. Hierdie gepubliseerde verslag bevat ook 390 verwysings na eweknie-hersiene artikels deur 'n groot aantal outeurs..

Modellering sel en molekulêre biologie

Hierdie area het 'n hupstoot gekry as gevolg van die groeiende belangrikheid van molekulêre biologie.
Modellering fisiologiese stelsels

Molekulêre stel teorie (MST) is 'n wiskundige formulering van die wye-sin chemiese kinetika van biomolekulêre reaksies in terme van stelle molekules en hul chemiese transformasies wat voorgestel word deur set-teoretiese mappings tussen molekulêre stelle. Dit is bekendgestel deur Anthony Bartholomay, en sy toepassings is ontwikkel in wiskundige biologie en veral in wiskundige medisyne. In 'n meer algemene sin is MST die teorie van molekulêre kategorieë wat gedefinieer word as kategorieë van molekulêre stelle en hul chemiese transformasies wat voorgestel word as set-teoretiese kartering van molekulêre stelle. Die teorie het ook bygedra tot biostatistiek en die formulering van kliniese biochemieprobleme in wiskundige formulerings van patologiese, biochemiese veranderinge van belang vir Fisiologie, Kliniese Biochemie en Geneeskunde..

'n Model van 'n biologiese stelsel word omskep in 'n stelsel van vergelykings, hoewel die woord' model 'dikwels sinoniem met die stelsel van ooreenstemmende vergelykings gebruik word. Die oplossing van die vergelykings, met behulp van analitiese of numeriese middele, beskryf hoe die biologiese sisteem oor die tyd of teen ewewig gedra. Daar is baie verskillende tipes vergelykings en die tipe gedrag wat voorkom kan afhang van beide die model en die vergelykings wat gebruik word. Die model maak dikwels aannames oor die stelsel. Die vergelykings kan ook aannames maak oor die aard van wat mag voorkom.

Rekenaar met beduidende onlangse evolusie in prestasie acceraetes die model simulasie gebaseer op verskillende formules. Die webwerwe BioMath Modeler kan simulasies uitvoer en kaarte interaktief op die leser vertoon

Die vroeëre stadiums van wiskundige biologie is oorheers deur wiskundige biofisika, wat beskryf word as die toepassing van wiskunde in biofisika, wat dikwels spesifieke fisiese / wiskundige modelle van biosisteme en hul komponente of kompartemente insluit.

Die volgende is 'n lys van wiskundige beskrywings en hul aannames.

'n Vaste kaart tussen 'n aanvanklike staat en 'n finale toestand. Begin van 'n aanvanklike toestand en vorentoe beweeg in die tyd, 'n deterministiese proses genereer altyd dieselfde trajek, en geen twee trajekte kruis in staatsruimte nie.

'n Ewekansige kartering tussen 'n aanvanklike staat en 'n finale toestand, wat die toestand van die stelsel 'n ewekansige veranderlike maak met 'n ooreenstemmende waarskynlikheidsverspreiding.

Een klassieke werk in hierdie area is Alan Turing se referaat oor morfogenese, getiteld "The Chemical Basis of Morphogenesis", gepubliseer in 1952 in die Filosofiese Transaksies van die Royal Society

Teoretiese benaderings tot biologiese organisasie beoog om die interafhanklikheid tussen die dele van organismes te verstaan. Hulle beklemtoon die omsendbriefe wat hierdie interafhanklikhede tot gevolg het. Teoretiese bioloë het verskeie begrippe ontwikkel om hierdie idee te formaliseer.

Byvoorbeeld, abstrakte verhoudingsbiologie (ARB) is besig met die studie van algemene, relasionele modelle van komplekse biologiese sisteme, wat gewoonlik spesifieke morfologiese of anatomiese strukture uitskakel. Sommige van die eenvoudigste modelle in ARB is die metaboliese-replikasie, of (M, R) -stelsels wat Robert Rosen in 1957–1958 bekend gestel het as abstrakte, relasionele modelle van sellulêre en organisme-organisasie
Ander benaderings sluit in die begrip outopoiëse wat ontwikkel is deur Maturana en Varela, Kauffman se werksbeperkingsiklusse, en meer onlangs die idee van sluiting van beperkings.

Algebraïese biologie (ook bekend as simboliese stelselsbiologie) pas die algebraïese metodes van simboliese berekening toe op die bestudering van biologiese probleme, veral in genomika, proteomika, analise van molekulêre strukture en studie van gene..

Die eukariotiese selsiklus is baie kompleks en is een van die bestudeerde onderwerpe, aangesien die misregulasie tot kanker lei. Dit is moontlik 'n goeie voorbeeld van 'n wiskundige model aangesien dit met eenvoudige berekenings handel, maar geldige resultate gee. Twee navorsingsgroepe het verskeie modelle van die selsiklus geproduseer wat verskeie organismes simuleer. Hulle het onlangs 'n generiese eukariotiese selsiklusmodel geproduseer wat 'n bepaalde eukariot kan voorstel, afhangende van die waardes van die parameters, wat aantoon dat die eienskappe van die individuele selsiklusse weens verskillende proteïenkonsentrasies en affiniteite, terwyl die onderliggende meganismes behoue bly (Csikasz -Nagy et al., 2006).

Deur middel van 'n stelsel van gewone differensiaalvergelykings toon hierdie modelle die verandering in tyd (dinamiese stelsel) van die proteïen binne 'n enkele tipiese sel; Hierdie tipe model word 'n deterministiese proses genoem (terwyl 'n model wat 'n statistiese verspreiding van proteïen konsentrasies beskryf in 'n populasie van selle 'n stogastiese proses genoem word).

Om hierdie vergelykings te verkry, moet 'n iteratiewe reeks stappe gedoen word. Eerstens word die verskillende modelle en waarnemings gekombineer om 'n konsensusdiagram te vorm en die toepaslike kinetiese wette word gekies om die differensiaalvergelykings te skryf, soos tempokinetika vir stoïgiometriese reaksies, Michaelis-Menten Kinetika vir ensiem substraat reaksies en Goldbeter-Koshland kinetika vir ultra-sensitiewe transkripsiefaktore, daarna moet die parameters van die vergelykings (tempokonstantes, ensiem-doeltreffendheidskoëffisiënte en Michaelis-konstantes) toegerus word om ooreenkomste te pas; Wanneer hulle nie toegerus kan word nie, word die kinetiese vergelyking hersien en wanneer dit nie moontlik is nie, word die bedradingskema verander. Die parameters word toegepas en gevalideer deur gebruik te maak van waarnemings van beide wilde tipe en mutante, soos proteïenhalfleeftyd en selgrootte

Om die parameters te pas, moet die differensiaalvergelykings bestudeer word. Dit kan gedoen word deur simulasie of analise. In 'n simulasie, gegee 'n beginvektor (lys van die waardes van die veranderlikes), word die progressie van die stelsel bereken deur die vergelykings by elke tydraamwerk in klein inkremente op te los.

In analise word die eienskappe van die vergelykings gebruik om die gedrag van die stelsel te ondersoek, afhangende van die waardes van die parameters en veranderlikes. 'N Stelsel van differensiaalvergelykings kan as 'n vektorveld voorgestel word, waar elke vektor die verandering (in konsentrasie van twee of meer proteïene) beskryf, bepaal waar en hoe vinnig die trajek (simulasie) op pad is. Vektorvelde kan verskeie spesiale punte hê: 'n stabiele punt, 'n sink, wat in alle rigtings trek (dwing die konsentrasies tot 'n sekere waarde), 'n onstabiele punt, of 'n bron of 'n saalpunt wat afstoot Konsentrasies om van 'n sekere waarde af te wyk), en 'n limietsiklus, 'n geslote trajek waarheen verskeie trajekte spiraal na (om die konsentrasies te oscilleer).

'N Beter voorstelling, wat die groot aantal veranderlikes en parameters hanteer, is 'n bifurkasiediagram met bifurkeringsteorie. Die teenwoordigheid van hierdie spesiale steady state-punte by sekere waardes van 'n parameter (bv. Massa) word deur 'n punt voorgestel en sodra die parameter 'n sekere waarde verbygaan, vind 'n kwalitatiewe verandering plaas, 'n bifurkasie genoem waarin die aard van die spasie verander , Met diepgaande gevolge vir die proteïenkonsentrasies: die selsiklus het fases (gedeeltelik ooreenstem met G1 en G2), in watter massa, deur 'n stabiele punt, siklienvlakke beheer, en fases (S- en M-fases) waarin die konsentrasies onafhanklik verander, Maar sodra die fase verander het by 'n bifurkasie gebeurtenis (sel siklus kontrolepunt), kan die stelsel nie terugkeer na die vorige vlakke nie, aangesien die vektorveld in die huidige massa baie anders is en die massa nie teruggekeer kan word deur die bifurkasie-gebeurtenis nie. Kontrolepunt onomkeerbaar. In die besonder word die S en M kontrolepunte gereguleer deur middel van spesiale bifurkasies wat 'n Hopf bifurcation genoem word en 'n oneindige periode bifurkasie.


</doc>
<doc id="121197" url="https://af.wikipedia.org/wiki?curid=121197" title="Kalifornium">
Kalifornium

Kalifornium is 'n chemiese element met die simbool Cf en atoomgetal 98. Dit is 'n vermoedelik grys of silwerige aktinied.

Kalifornium is vir die eerste keer gesintetiseer deur Stanley Thompson, Kenneth Street, Albert Ghiorso en Glenn Seaborg aan die Universiteit van Kalifornië – Berkeley in 1950. Dit was die sesde transurane element wat ontdek is. Hulle bombardeer Cm met α-deeltjies in 'n siklotron, waarby die isotoop Cf ontstaan. Die naam kalifornium is afgelei van die naam van die universiteit, "University of California" in die staat van Kalifornië, waar die element ontdek is.

Omdat kalifornium slegs in klein hoeveelhede beskikbaar is, word dit alleen gebruik vir baie gespesialiseerde toepassings. Folies van Cf word by radiologiese navorsing as bron van neutrone en by die opsporing van goud en silwer gebruik. Dit is die swaarste element wat praktiese toepassings het.

Hoewel daar a.g.v. die gebrek aan materiaal weinig ondersoek na die eienskappe van kalifornium uitgevoer kan word, is daar tog enkele data beskikbaar. Cf (halfleeftyd 2,6 jaar) verval teen ongeveer 3% deur spontane splyting, waarby neutronstraling ontstaan. Een mikrogram kan 170 miljoen neutrone per minuut uitstuur. Tot op hede is kalifornium nog nie in suiwer metaalagtige vorm waargeneem nie. Die enigste ioon wat stabiel is in waterige oplossing is kalifornium-3 wat onder andere in kalifornium-3-oksied (CfO), kalifornium-3-chloried (CfCl) en kaliforniumoksichloried (CfOCl) aangetref word.

Op die aarde kom kalifornium nie in die natuur voor nie. Dit kan gesintetiseer word in kernreaktors deur ligter kerne soos kurium met neutrone te bombardeer. Teleskopiese navorsing het getoon dat kalifornium wel in oorblyfsels van supernovas voorkom.

Daar is 19 radio-isotope van kalifornium bekend. Die mees stabiele isotoop is Cf met 'n halfleeftyd van byna 900 jaar. Ander relatief langlewende isotope is Cf en Cf met halveringstye van onderskeidelik 351 en 13 jaar. Alle ander isotope het halveringstye van minder as 2,7 jaar.

Omdat kalifornium van nature nie in die biosfeer voorkom nie, is die risiko's nie noemenswaardig nie. Op plekke waar wel met kalifornium gewerk word, moet uiters versigtig met die materiaal omgegaan word as gevolg van die uiterse radioaktiwiteit. In kalifornium kom relatief baie spontane splytinge voor, en die daarby ontstane neutronstraling is baie deurdringend en kan radioaktiwiteit in ander materiaal veroorsaak.



</doc>
<doc id="121198" url="https://af.wikipedia.org/wiki?curid=121198" title="Spontane splyting">
Spontane splyting

Spontane splyting is kernsplyting as deel van 'n vervalproses wat veral vir aktiniede en transurane elemente al hoe belangriker word namate die atoommassa toeneem. Spontane fisie word veroorsaak deur 'n te hoë, positiewe elektriese lading ten opsigte van die aantal neutrone in die kern. Daardeur kan die afstoting tussen die positief gelaaide protone nie meer vergoed word deur die sterk kernkrag tussen protone en neutrone nie. By spontane splyting val die hele kern in twee nuwe kerne uiteen. Hierdie nuwe kerne het 'n atoomgetal en 'n massanommer wat rofweg die helfte bedra van die moederkern, hoewel een van die dogterkerne in die reël 'n stuk swaarder is as die ander.

Voorbeelde:
of


</doc>
<doc id="121199" url="https://af.wikipedia.org/wiki?curid=121199" title="Plutonium">
Plutonium

Plutonium is 'n chemiese element met die simbool Pu en atoomgetal 94. Dit is 'n silwerwit aktinied.

In 1940 is plutonium ontdek deur Glenn Seaborg, Edwin McMillan, JW Kennedy en AC Wahl aan die Universiteit van Kalifornië – Berkeley nadat hulle uraan gebombardeer het met deuterium in 'n siklotron, maar hierdie ontdekking het vir 'n geruime tyd geheim gebly. Vir die Manhattan-projek is daar tydens die Tweede Wêreldoorlog kernreaktors gebou om die plutonium te produseer wat nodig was vir die twee atoombomme Trinity en Fat Man. Plutonium is gebruik omdat daar net één atoombom gemaak kon word met uraan as gevolg van die enorme hoeveelheid benodigde materiaal en die koste. Die eerste kernontploffing in die geskiedenis was dus as gevolg van 'n plutoniumbom.

Plutonium is vernoem na die dwergplaneet (toe nog 'n planeet) Pluto. Hiermee is 'n tradisie voortgesit, want die twee voorafgaande elemente is genoem uraan na Uranus en neptunium na Neptunus. Behalwe dat hulle daarna vernoem is, het die elemente niks met die planete te doen nie.

Die naam plutonium vir die chemiese element met atoomgetal 94 is amptelik bekend gemaak op 21 Maart 1942.

Tydens die Koue Oorlog is daar beide deur die Sowjetunie (in Maják, Seversk en Zjeleznogorsk) en deur die Verenigde State van Amerika na raming 300 ton plutonium geproduseer, hoofsaaklik vir toepassing in kernwapens. Sedert 1982 is as gevolg van die nieverspreidingsverdrag met die aftakeling van hierdie wapens begin en word plutonium steeds meer dikwels vir vreedsame doeleindes gebruik. Die VSA en die Russiese Federasie het onderling ooreengekom om elk 34 ton van hul oortollige kernwapen-plutonium te vernietig. Tans vind proewe plaas om dit te bereik deur die plutonium as brandstof in gewone kernkragsentrales te gebruik.

Plutonium is 'n belangrike neweproduk van kernreaktors wat uraan gebruik. Deur die verwerking van neweproduksplytstof in spesiale chemiese fabrieke word die plutonium vir hergebruik beskikbaar gemaak. Sulke verwerkingsfabrieke bestaan in Engeland, Frankryk, Rusland, China en Japan.

In ruimtesendings soos Voyager, Galileo en Cassini word stroom opgewek deur verval van radioaktiewe isotope soos plutonium-238. Die kragopwekker word 'n termo-radio-isotoopgenerator (afgekort RTG) genoem. Ook toerusting wat deur die Apollo-program op die Maan agtergelaat is, loop op 'n RTG. Die Curiosity-voertuig wat in 2011 deur NASA gelanseer is en wat die oppervlak van die planeet Mars ondersoek, verkry sy energie uit 'n verbeterde soort RTG wat die naam MMRTG dra. Die MMRTG van Curiosity word gevoed deur 4,8 kg plutonium-238. 'n RTG lewer 'n geringe vermoë, maar dit hou lank. 'n MMRTG lewer meer energie as 'n RTG, maar hou vir 'n korter tydperk.

In suiwer vorm is plutonium 'n silwerwit metaal, maar deur oksidasie in lug verander dit vinnig na geel. Deur spontane verval met uitstraling van α-deeltjies is plutonium altyd warmer as die omgewing. In groot hoeveelhede kan dit selfs water laat kook. In waterige oplossings kan plutonium as vier verskillende ione voorkom: Pu (blou), Pu (geelbruin), PuO (pienk-oranje) en PuO (pienk, maar ioon is onstabiel).

Die halfleeftyd van alle isotope is baie keer korter as die ouderdom van die aarde, dus kom hulle feitlik nie meer op die aarde voor nie. Die weinige natuurlike plutonium word in baie lae konsentrasies aangetref in uraniumerts. Dit word wel kunsmatig vervaardig vir gebruik as brandstof in kernreaktors. Daar word jaarliks ​​wêreldwyd ongeveer 200 000 kg plutonium produseer.

Van plutonium is 21 radioaktiewe isotope bekend. Pu is met 'n halfleeftyd van ruim 80 miljoen jaar die stabielste. Pu en Pu het 'n halfleeftyd van onderskeidelik 373 duisend en 24 duisend jaar. Alle oorblywende isotope halveer in minder as 7 000 jaar.

Plutoniumverbindinge is giftig. Die chemiese toksisiteit van plutonium is vergelykbaar met dié van ander swaar metale. Plutonium is daarmee vergelykbaar met lood.

Die gevaar skuil vernaamlik in die stralingstoksisiteit. Selfs met inagneming van die stralingstoksisiteit is radium egter giftiger as plutonium.

Ingeasemde plutoniumstof, selfs in baie klein hoeveelhede, kan in die longe jarelank skade aanrig en uiteindelik na jare tot dekades longkanker veroorsaak. By groter dosisse kan akute bestralingsiekte voorkom.



</doc>
<doc id="121204" url="https://af.wikipedia.org/wiki?curid=121204" title="Relatiewe voorkoms">
Relatiewe voorkoms

Die relatiewe voorkoms, soms ook: "relatiewe aanwesigheid" ("RA"), "relatiewe teenwoordigheid", "volopheid" of "veelheid" verwys na die hoeveelheid waarin die isotope van 'n chemiese element natuurlik in die Aardkors aangetref word. Die geweegde gemiddelde massa van hierdie isotope verteenwoordig die atoommassa vir die element in die element in die periodieke tabel. Die verspreiding van 'n element wissel van planeet tot planeet. Die "natuurlike verspreiding" betref gewoonlik die verspreiding soos dit hier op Aarde gevind word.

Die persentasie verspreiding verwys na die relatiewe verhoudings, uitgedruk in persentasies, waarin die isotope van 'n element in die natuurlike bronne (op Aarde) aangetref word.

Die isotoopverhouding kan nogtans effens wissel en die meting daarvan kan belangrike inligting verskaf.

In die meeste gevalle is die isotoop aanwesig omdat dit in astrofisiese prosesse voor die vorming van die aarde vervaardig is. 
Baie oerisotope wat vandag steeds aanwesig is, is stabiele nukliede, soos silikon-28. 

Heelparty isotope is lank as stabiel beskou, maar hulle kan soms 'n dubbelbetaverval ondergaan. Die halfleeftyd van sulke prosesse is egter baie langer as die leeftyd van die heelal. Dit beteken dat hierdie verval soms moeilik is om waar te neem en die isotoop prakties as stabiel beskou kan word. Kalsium-40 en kalsium-48 is voorbeelde.

Daar is egter ook isotope wat nie stabiel is nie, maar 'n halfleeftyd besit wat groter is as die ouderdom van ons planeet. Hulle aanwesigheid was groter in die verlede, maar hulle het nog nie uitgesterf nie. Kalium-40, vanadium-50 en uraan-235 is goeie voorbeelde.

Hierdie oerisotope kan in sterre of newels aangetref word en het in die vroeë sonnestelsel bestaan, maar hulle halfleeftyd is korter as die ouderdom van die planetêre newel en hulle het daardeur reeds uitgesterf. Titaan-44 en aluminium-26 is goeie voorbeelde.

Stabiele radiogene isotope is isotope wat ontstaan (het) deur die verval van instabiele oerisotope. 'n Goeie voorbeeld is argon-40 wat hier op Aarde volop is, maar nie in die son se atmosfeer nie. Die rede is dat dit die vervalproduk van kalium-40 in die aardkors en -mantel is.

Isotope wat se halfleeftyd baie korter is as die ouderdom van die aarde het gewoonlik al uitgesterf en hulle aanwesigheid is gewoonlik verwaarloosbaar. Indien daar nogtans prosesse is waarin hulle vervaardig word, byvoorbeeld deur verval van 'n lanklewende isotoop soos uraan-238 kan hulle in klein hoeveelhede aangetref word. 

Kernreaksies met kosmiese straling in die atmosfeer kan ook isotope vorm wat anders nie voorkom nie. Hulle relatiewe aanwesigheid kan nogtans van plek tot plek verskil. Daar is byvoorbeeld meer C in die atmosfeer as in die oseane.

Baie isotope wat nie natuurlik gevind word nie is in kernreaktore vervaardig. 'n Belangrike proses hierby is neutronvangs. Dit word ook in 'n tegniek aangewend wat neutronaktivering genome word

In onderstaande tabel staan die bindingsenergie per nukleon (BE) en die relatiewe aanwesigheid (RA) van 'n aantal ligte elemente met 'n ewe atoomgetal. Die tabel toon dat die isotoop op die lyn Z = N dikwels wel die hoogste RA, maar nie die hoogste BE en die termodinamiese gunstigste neutronoorskot (NO) het nie:

In die tabel word die isotope met die hoogste RA met geel en die isotope met die hoogste BE met blou aangedui. Die NO van die isotoop met die hoogste BE is by elke element in die tabel met rooi aksent.

Namate die kernlading hoër word, kom die stabiele isotope steeds verder bo die lyn Z = N te lê. Daaruit blyk dat kerne met 'n hoë kernlading stabiel is by 'n groter neutronoorskot. Vir swaarder elemente met 'n ewe atoomgetal neem die aantal stabiele isotope toe. Helium en koolstof het 2 stabiele isotope, suurstof, neon, magnesium, silikon, argon, chroom en yster het 3, swawel en kalsium het 4 en titaan en nikkel het 5.


</doc>
<doc id="121209" url="https://af.wikipedia.org/wiki?curid=121209" title="Alfastraling">
Alfastraling

Alfastraling (simbool: α) is een van die drie belangrikste soorte straling wat deur radioaktiwiteit vrygestel word.

In teenstelling tot gammastraling, wat neutrale fotone betref en betastraling wat gewoonlik uit negatief gelaaide elektrone bestaan is alfastraling 'n stroom positief gelaaide alfadeeltjies: , die atoomkerne van helium. Hulle word by die alfaverval-proses vrygestel wat talle sware onstabiele isotope ondergaan. Vanweë sy positiewe lading word alfastraling in 'n magnetiese veld in die teenoorgestelde rigting as betastraling afgebuig. Neutrone en gammastraling word omrede hulle neutraal is nie afgebuig nie. 

Alfastraling word aangewend in rookdeteksie. Die amerikium-isotoop Am is 'n baie aktiewe alfastraler met 'n halfleeftyd van 432,2 jaar. Dit verval na Np wat ook radioaktief is, maar baie min omdat dit 'n lang halfleeftyd van 2,144 miljoen jaar het. Die vrygstelde alfastraling ioniseer 'n klein volume lug en dit verhoog die elektriese geleidbaarheid genoeg om 'n klein elektriese stroom deur te lei. Indien rook in die geïoniseerde lug deurdring verander hierdie stroompie en 'n alarm waarsku die bewoners dat daar dalk brand is.

Alfastraling is op aarde die bron van die element helium. Hierdie gas is taamlik seldsaam op ons planeet, omdat dit maklik ontsnap na die ruimte toe. 


</doc>
<doc id="121211" url="https://af.wikipedia.org/wiki?curid=121211" title="2017 Monaco Grand Prix">
2017 Monaco Grand Prix

Die 2017 Formule Een Monaco Grand Prix is op 28 Mei 2017 op die Monaco-renbaan in Monte Carlo gehou. Dit was die sesde ren van die kampioenskapseisoen en is deur Sebastian Vettel in sy fabrieksingeskrewe Ferrari gewen.

Pirelli het die volgende bande aan alle spanne verskaf:
Stoffel Vandoorne het in die vorige wedren in Spanje 'n ongeluk veroorsaak toe hy die Williams van Felipe Massa in die 32ste rondte getref het. Hiervoor ontvang hy na die kwalifisering 'n wegspringstraf van drie plekke. 

Sy spanmaat Jenson Button kry 'n roosterstraf van vyftien plekke omdat hy sekere dele van sy enjin moes vervang. Hy neem die sitplek van Fernando Alonso oor, maar moes uiteindelik vanuit die kuipelaan wegspring.


</doc>
<doc id="121212" url="https://af.wikipedia.org/wiki?curid=121212" title="Berkelium">
Berkelium

Berkelium is 'n chemiese element met die simbool Bk en atoomgetal 97. Dit is 'n grys of silwerwit aktinied.

Berkelium is vir die eerste keer gesintetiseer in 1949 deur Glenn Seaborg, Albert Ghiorso, Stanley Thompson en Kenneth Street aan die Universiteit van Kalifornië - Berkeley. Hiermee het hulle 'n siklotron gebruik om amerikium-241 te bombardeer met neutrone. Die naam berkelium is afgelei van die naam van die universiteit waar die element vir die eerste keer gesintetiseer is.

Die radioaktiewe berkelium word slegs in baie klein hoeveelhede geproduseer vir wetenskaplike navorsing. Daar is nog geen vername industriële toepassings nie.

Hoewel berkelium nog nooit geïsoleer is nie, is daar al genoeg materiaal geproduseer om navorsing te kan doen na enkele eienskappe. Met redelike sekerheid kan gesê word dat dit 'n metaal is wat redelik maklik oksideer in lug en oplos in verdunde minerale sure. Röntgendiffraksietegnieke het bygedra tot die identifisering van enkele berkeliumverbindinge soos oksiede, fluoried en oksichloride. In die biologie speel berkelium geen bekende rol nie.

In die natuur kom berkelium op aarde nie voor nie. Dit word op kunsmatige wyse geproduseer.

Daar is 19 radio-isotope bekend, waarvan Bk met 'n halfleeftyd van 1380 jaar die mees stabiel is. Bk en Bk het 'n halfleeftyd van onderskeidelik 9 jaar en 320 dae. Die oorblywende isotope het halfleeftye van minder as 5 dae.

Oor die toksikologie van berkelium is baie min bekend.



</doc>
<doc id="121213" url="https://af.wikipedia.org/wiki?curid=121213" title="Curium">
Curium

Curium is 'n chemiese element met die simbool Cm en atoomgetal 96. Dit is 'n silwerige aktinied.

In 1944 is curium vir die eerste keer vervaardig deur Glenn Seaborg, Ralph James en Albert Ghiorso aan die Universiteit van Kalifornië - Berkeley en geïdentifiseer deur navorsers van die Argonne National Laboratory in Chicago. Deur plutonium in 'n siklotron te bombardeer met α-deeltjies ontstaan Cm. Drie jaar later slaag Louis Werner en Isadore Perlman daarin om 'n waarneembare hoeveelheid curiumhidroksied te produseer. In 1951 is curium vir die eerste keer in suiwer basiese vorm geproduseer. Curium is vernoem na Marie Curie uit respek vir die werk wat sy verrig het op die gebied van radioaktiwiteit.

Curium is slegs in beperkte mate beskikbaar en word daarom feitlik uitsluitlik vir wetenskaplike doeleindes gebruik. Daar bestaan ​​vermoedens dat curium gebruik kan word as 'n hittebron. Curium is ook toegepas as α-bron vir die Alpha Proton X-Ray Spectrometer wat na die planeet Mars gestuur is.

Sommige curiumisotope (soos Cm) is tot op hede slegs in orde van milligramme geproduseer. Van ander isotope (bv. Cm en Cm) is groter hoeveelhede geproduseer en sodoende kan daar ondersoek gedoen word na die eienskappe van hierdie element. Verskeie verbindings van curium is bekend en beskryf, soos curium-3-oksied en kurium-3-chloried. Chemiese gesien vertoon curium baie ooreenkomste met gadolinium, maar die kristalstruktuur is kompleks.

In uiters klein hoeveelhede word curium aangetref in uraanerts as gevolg van natuurlike verval. Hierdie hoeveelhede is kommersieel gesien nie noemenswaardig nie. Vir wetenskaplike en industriële toepassings word curium geproduseer deur plutonium te bombardeer met neutrone.

Daar is 19 radioaktiewe curiumisotope bekend. Met 'n halfleeftyd van so 16 miljoen jaar is Cm die stabielste.

Aangesien curium nie in noemenswaardige hoeveelhede in die biosfeer aangetref word nie, is die risiko's in die natuur klein. In kernnavorsingslaboratoria waar curium wel voorkom moet dit met groot versigtigheid behandel te word, omdat curium hom in botstrukture kan ophoop waarna dit as gevolg van die radioaktiwiteit rooibloedselle kan vernietig.



</doc>
<doc id="121214" url="https://af.wikipedia.org/wiki?curid=121214" title="Protaktinium">
Protaktinium

Protaktinium is 'n chemiese element met die simbool Pa en atoomgetal 91. Dit is 'n metaalsilwerige aktinied.

Tydens die bestudering van die vervalreeks van uraan-238 ontdek Kasimir Fajans en Otto Göhring in 1913 die kortlewende isotoop Pa (halfleeftyd van 1,17 minuut) en noem dit brevium (afgelei van "brevis", Latyn vir "kort"). Die stabiele isotoop Pa is in 1917–1918 ontdek deur Lise Meitner en Otto Hahn; hulle stel die naam protaktinium voor in hul artikel "The Mother Substance of Actinium: a New Radioactive Element of Long Half-life" uit 1918 omdat hulle kon aantoon dat aktinium 'n vervalproduk is van die radioaktiewe protaktinium, en "proto aktinium" "vir aktinium" beteken. Gelyktydig is dieselfde ontdekking gedoen deur die Britse wetenskaplikes Frederick Soddy, John Cranston en Alexander Fleck.

In 1927 kon Aristid von Grosse 2 mg PaO produseer. Sewe jaar later isoleer hy hieruit protaktinium deur die oksied te vervang met jodied en dit dan in 'n hoë vakuum oor 'n verhitte element te lei: 2PaI → 2Pa + 5I.

In 1949 is die naam protaktinium aangeneem deur IUPAC en is Hahn en Meitner as die ontdekkers aangewys.

In 1961 was die United Kingdom Atomic Energy Authority in staat om 125 gram 99,9% suiwer protaktinium te produseer uit 60 ton afvalmateriaal in 'n 12-stap-proses. In totaal kos dit 500 000 dollar en vir baie jare was dit die enigste bron van protaktinium. Vir navorsing is dit verkoop teen 2 800 dollar per gram.

As gevolg van die skaarsheid, hoë radioaktiwiteit en giftigheid daarvan is daar geen bekende industriële gebruike vir protaktinium nie. Op klein skaal word dit toegepas by basiese navorsing.

Protaktinium is 'n aktinied met 'n metaalglans en is redelik stabiel in lug. By temperature onder 1,4 kelvin vertoon dit supergeleidende eienskappe.

In die mineraal uraniet (pekblende) word protaktinium in 'n konsentrasie van ongeveer 0,1 dpm aangetref. Sommige uranietbronne in die
Demokratiese Republiek van die Kongo bevat hoër konsentrasies: tot 3 dpm.

Van protaktinium is 29 radio-isotope bekend. Met 'n halfleeftyd van 32 760 jaar is Pa die stabielste. Ander isotope met redelike lang halfleeftye is Pa (byna 27 dae) en Pa (17,4 dae). Die oorblywende isotope is baie onstabiel.



</doc>
<doc id="121219" url="https://af.wikipedia.org/wiki?curid=121219" title="Rusty Schweickart">
Rusty Schweickart

Russell Louis "Rusty" Schweickart (* 25 Oktober 1935 - ), is 'n Amerikaanse lugvaartingenieur, voormalige Nasa-ruimtevaarder, navorsingswetenskaplike, Amerikaanse Lugmag-vlieënier sowel as 'n besigheids- en openbare uitvoerende beampte.

Hy is in 1963 gekies as deel van die derde groep ruimtvaarders vir Nasa en word onthou vir werk as die eerste persoon wat die maanmodule gevlieg het tydens die Apollo 9-missie in 1969. Hier het hy die draagbare lewensondersteuningstelsel getoets wat die ruimtemanne sou gebruik tydens hulle wandelings op die Maan. Hy was ook die rugsteun-bevelvoerder van die eerste bemande Skylab-missie in 1973, waar hy verantwoordelik was om hardeware en prosedures te ontwerp vir kritiese invlug-herstelwerk. Na die Skylab-program was hy steeds by Nasa werksaam.


</doc>
<doc id="121220" url="https://af.wikipedia.org/wiki?curid=121220" title="Jim Lovell">
Jim Lovell

James Arthur "Jim" Lovell Jr. (25 Maart 1928 - ) is 'n voormalige Nasa-ruimtevaarder en afgetrede kaptein van die Amerikaanse Vloot. Hy het bekend geraak as die bevelvoerder van die Apollo 13-missie wat kritiek geraak het nadat 'n suurstoftenk ontplof het. Hy was ook die bevelvoerder van Apollo 8, die eerste Apollo-missie wat om die maan gewentel het. Hy is ook 'n ontvanger van die "Congressional Space Medal of Honor" en die "Presidential Medal of Freedom". Hy is een van slegs 24 mense wat na die maan gevlieg het, die eerste van drie mense wat twee keer na die maan gevlieg het en die enigste wat twee keer na die maan gevlieg het sonder om daarop te land. Hy was ook die eerste persoon wat vier ruimtevlugte onderneem het.



</doc>
<doc id="121221" url="https://af.wikipedia.org/wiki?curid=121221" title="Biomolekulêre struktuur">
Biomolekulêre struktuur

Biomolekulêre struktuur is die ingewikkelde gevoude, driedimensionele vorm wat gevorm word deur 'n molekuul proteïen, DNS (DNA) of RNS (RNA), en dit is belangrik vir die funksie daarvan. Die struktuur van hierdie molekules kan oorweeg word by enige van verskeie lengteskale wat wissel van die vlak van individuele atome tot die verhoudings tussen hele proteïen-subeenhede. Hierdie nuttige onderskeid tussen skale word dikwels uitgedruk as 'n ontbinding van molekulêre struktuur in vier vlakke: primêre, sekondêre, tersiêre en kwaternêre. Die steier vir hierdie meervoudige organisasie van die molekule ontstaan op die sekondêre vlak, waar die fundamentele strukturele elemente die verskillende waterstofbindings van die molekuul is. Dit lei tot verskeie herkenbare domeine van proteïenstruktuur en nukleïensuurstruktuur, insluitende sulke sekondêre struktuur eienskappe soos alfa helixes en beta lakens vir proteïene, en haarspelde, bultjies en interne lusse vir nukleïensure.

Die terme primêre, sekondêre, tersiêre en kwaternêre struktuur is deur Kaj Ulrik Linderstrøm-Lang in sy 1951 Lane Mediese Lesings by Stanford Universiteit ingestel.

Die primêre struktuur van 'n biopolymeer is die presiese spesifikasie van sy atoomsamestelling en die chemiese bindings wat daardie atome verbind (insluitende stereochemie). Vir 'n tipiese onvertakte, ongekruiste biopolimeer (soos 'n molekule van 'n tipiese intrasellulêre proteïen, of van DNS of RNS), is die primêre struktuur gelyk aan die volgorde van sy monomeersubeenhede, soos peptiede of nukleotiede

Primêre struktuur word soms verkeerd genoem primêre volgorde, maar daar is nie so 'n term nie, sowel as geen parallelle konsep van sekondêre of tersiêre volgorde nie. By konvensie word die primêre struktuur van 'n proteïen aangemeld vanaf die aminoterminaal (N) na die karboksieterminaal (C), terwyl die primêre struktuur van DNS of RNS molekule vanaf die 5'-einde tot die 3'-einde gerapporteer word.

Die primêre struktuur van 'n nukleïensuurmolekule verwys na die presiese volgorde van nukleotiede wat die hele molekuul uitmaak. Dikwels koördineer die primêre struktuur volgordemotiewe wat van funksionele belang is. Enkele voorbeelde van sulke motiewe is: die C / D- en H / ACA-bokse van snoRNSs, LSm-bindingswerf wat voorkom in spliceosomale RNSE soos U1, U2, U4, U5, U6, U12 en U3, die Shine-Dalgarno-volgorde, die Kozak-konsensusvolgorde en die RNS-polimerase III-terminator

Die sekondêre struktuur is die patroon van waterstofbindings in 'n biopolimeer. Dit bepaal die algemene driedimensionele vorm van plaaslike segmente van die biopolimere, maar beskryf nie die globale struktuur van spesifieke atoomposisies in driedimensionele ruimte wat as tersiêre struktuur beskou word nie. Sekondêre struktuur word formeel gedefinieer deur die waterstofbindings van die biopolimeer, soos waargeneem in 'n atoomresolusiestruktuur. In proteïene word die sekondêre struktuur gedefinieer deur patrone van waterstofbindings tussen ruggraatamied en karboksielgroepe (kantketting-hoofketting en kantketting-kantketting waterstofbindings is irrelevant), waar die DSSP-definisie van 'n waterstofbinding gebruik word. In nukleïensure word die sekondêre struktuur gedefinieer deur die waterstofbinding tussen die stikstofbasisse.

Vir proteïene word die waterstofbinding egter met ander strukturele eienskappe gekorreleer, wat aanleiding gegee het tot minder formele definisies van sekondêre struktuur. Byvoorbeeld, in die algemeen, residu's in proteïen, herken helle ruggraat dihedrale hoeke in 'n deel van die Ramachandran plot; dus word 'n segment van residu en met sulke dihedrale hoeke dikwels 'n heliks genoem, ongeag of dit die korrekte waterstofbindings het. Baie ander minder formele definisies is voorgestel, wat dikwels konsepte uit die differensiële geometrie van krommes gebruik, soos kromming en torsie. Strukturele bioloë wat 'n nuwe atoomresolusiestruktuur oplos, sal soms sy sekondêre struktuur met die oog opdra en hul opdragte in die ooreenstemmende Proteïen Data Bank (VOB) lêer opteken.

Die sekondêre struktuur van 'n nukleïensuurmolekule verwys na die basisparingsinteraksies binne een molekuul of stel wisselende molekules. Die sekondêre struktuur van biologiese RNS'e kan dikwels uniek ontbind word in stingels en lusse. Dikwels kan hierdie elemente of kombinasies daarvan verder geklassifiseer word, bv. Tetraloops, pseudoknots en stamlusse. Daar is baie sekondêre struktuur elemente van funksionele belang vir biologiese RNS. Bekende voorbeelde sluit in die Rho-onafhanklike terminator stamlusse en die oordrag RNS (tRNS) klawerblad. Daar is 'n klein groep van navorsers wat probeer om die sekondêre struktuur van RNS molekules te bepaal. Benaderings sluit beide eksperimentele en berekeningsmetodes in (sien ook die lys van RNS struktuurvoorspellingsprogrammatuur).

Die tersiêre struktuur van 'n proteïen of enige ander makromolekule is sy driedimensionele struktuur, soos gedefinieer deur die atoomkoördinate. Proteïene en nukleïensure vou in komplekse driedimensionele strukture wat die molekules se funksies tot gevolg het. Alhoewel sulke strukture uiteenlopend en kompleks is, word hulle dikwels saamgestel uit herhalende, herkenbare tersiêre struktuurmotiewe en domeine wat as molekulêre boublokke dien. Tersiêre struktuur word beskou as grootliks bepaal deur die biomolekule se primêre struktuur (sy volgorde van aminosure of nukleotiede)

Die kwaternêre struktuur verwys na die aantal en rangskikking van veelvoudige proteïenmolekules in 'n multi-subeenheidskompleks. Vir nukleïensure is die term minder algemeen, maar kan dit verwys na die hoër vlak organisasie van DNS in chromatien, insluitend die interaksies met histone, of die interaksies tussen afsonderlike RNA-eenhede in die ribosoom of spliceosoom.

Struktuurondersoek is die proses waardeur biochemiese tegnieke gebruik word om biomolekulêre struktuur te bepaal. Hierdie analise kan gebruik word om die patrone te definieer wat gebruik kan word om die molekulêre struktuur, eksperimentele analise van molekulêre struktuur en funksie af te lei, en verdere begrip van die ontwikkeling van kleiner molekules vir verdere biologiese navorsing. Struktuurondersoekanalise kan gedoen word deur middel van baie verskillende metodes, wat chemiese probing, hidroksiel radikaalondersoek, nukleotied-analitiese interferensie kartering (NAIM) en in-lyn ondersoek insluit.

DNS-strukture kan bepaal word deur gebruik te maak van kernmagnetiese resonansspektroskopie of röntgenkristallografie. Die eerste gepubliseerde verslae (deur Rosalind Franklin en Raymond Gosling in 1953) van A-DNS-röntgendiffraksiepatrone – en ook B-DNS-ontledings gebaseer op Patterson-funksie-transformasies wat slegs 'n beperkte hoeveelheid strukturele inligting vir georiënteerde vesels van DNS geïsoleerd van kalf thymus. 'n Alternatiewe analise is dan deur Wilkins et al voorgestel. In 1953 vir B-DNS röntgendiffraksie en verstrooiingspatrone van gehidreerde, bakterie-georiënteerde DNA-vesels en forelspermkoppe in terme van vierkante Bessel-funksies. Alhoewel die <nowiki>"</nowiki> B-DNS-vorm 'die algemeenste is onder die toestande wat in selle voorkom, is dit nie 'n goed gedefinieerde konformasie nie, maar 'n familie of fuzzy stel DNS-konformasies wat voorkom by die hoë hidrasie vlakke wat teenwoordig is in 'n wye verskeidenheid lewende organismes. selle. Hul ooreenstemmende X-straaldiffraksie- en verstrooiingspatrone is kenmerkend van molekulêre parakristalle met 'n beduidende mate van wanorde (meer as 20%), en die struktuur is nie tracteerbaar deur slegs die standaardanalise te gebruik nie.

In teenstelling hiermee word die standaardanalise, wat slegs Fourier-transformasies van Bessel-funksies en DNS molekulêre modelle behels, steeds roetine gebruik om A-DNS en Z-DNS-röntgendiffraksiepatrone te analiseer.

Biomolekulêre struktuurvoorspelling is die voorspelling van die driedimensionele struktuur van 'n proteïen vanuit sy aminosuurvolgorde, of van 'n nukleïensuur uit die nukleobase (basis) volgorde. Met ander woorde, dit is die voorspelling van sekondêre en tersiêre struktuur van sy primêre struktuur. Struktuurvoorspelling is die omgekeerde van biomolekulêre ontwerp, soos in rasionele ontwerp, proteïenontwerp, nukleïensuurontwerp en biomolekulêre ingenieurswese.

Proteinstruktuurvoorspelling is een van die belangrikste doelstellings wat deur bioinformatika en teoretiese chemie nagestreef word. Proteinstruktuurvoorspelling is van groot belang in medisyne (byvoorbeeld in geneesmiddelontwerp) en biotegnologie (byvoorbeeld in die ontwerp van nuwe ensieme). Elke twee jaar word die prestasie van huidige metodes geassesseer in die Kritieke Assessering van Proteïenstruktuurvoorspelling (KASP) eksperiment.

Daar is ook 'n beduidende hoeveelheid bioinformatika-navorsing gerig op die RNS-struktuurvoorspellingsprobleem. 'N Algemene probleem vir navorsers wat met RNS werk, is om die driedimensionele struktuur van die molekuul te bepaal wat slegs die nukleïensuurvolgorde gegee het. In die geval van RNS word egter baie van die finale struktuur bepaal deur die sekondêre struktuur of intra-molekulêre basis-paringsinteraksies van die molekuul. Dit word getoon deur die hoë bewaring van basisparings oor verskillende soorte

Sekondêre struktuur van klein nukleïensuurmolekules word grootliks bepaal deur sterk, plaaslike interaksies soos waterstofbindings en basisstapeling. Die opsomming van die vrye energie vir sulke interaksies, gewoonlik met behulp van 'n naaste buur-metode, bied 'n benadering vir die stabiliteit van die gegewe struktuur. Die maklikste manier om die laagste vrye energie struktuur te vind, is om alle moontlike strukture te genereer en die vrye energie vir hulle te bereken, maar die aantal moontlike strukture vir 'n ry verhoog eksponensieel met die lengte van die molekule. Vir langer molekules is die aantal moontlike sekondêre strukture groot.

Opeenvolgingskovariasiemetodes maak staat op die bestaan van 'n datastel wat saamgestel is uit veelvuldige homoloë RNS-reekse met verwante maar uiteenlopende rye. Hierdie metodes analiseer die kovariasie van individuele basisse in evolusie; Instandhouding by twee wyd geskeide terreine van 'n paar basiese paar nukleotiede dui op die teenwoordigheid van 'n struktureel benodigde waterstofbinding tussen daardie posisies. Die algemene probleem van pseudoknota-voorspelling is NP-voltooi.

Biomolekulêre ontwerp kan beskou word as die omgekeerde van struktuurvoorspelling. In struktuurvoorspelling word die struktuur vanuit 'n bekende volgorde bepaal, terwyl in nukleïensuurontwerp 'n ry wat 'n gewenste struktuur sal vorm, gegenereer word.

Ander biomolekules, soos polisakkariede, polifenole en lipiede, kan ook 'n hoër-orde struktuur van biologiese gevolg hê.



</doc>
<doc id="121223" url="https://af.wikipedia.org/wiki?curid=121223" title="Walter M. Schirra">
Walter M. Schirra

Walter M. Schirra (* 12 Maart 1923 – † 3 Mei 2007) was 'n Amerikaanse ruimtevaarder, kaptein in die Amerikaanse Vloot, vlieënier, lugvaartingenieur, toetsvlieënier en een van die oorspronklike Mercury Sewe ruimtemanne. Hy het die Mercury-Atlas-missie meegemaak op 3 Oktober 1962 waartydens hy ses keer om die Aarde gewentel en altesaam nege uur in die ruimte deurgebring het.

Hy was ook die bevelvoerder van die Apollo 7-missie.



</doc>
<doc id="121225" url="https://af.wikipedia.org/wiki?curid=121225" title="Donn F. Eisele">
Donn F. Eisele

Donn Fulton Eisele (23 Junie 1930 – 2 Desember 1987) (Kolonel, Amerikaanse Lugmag), was 'n Amerikaanse Lugmagoffisier, toetsvlieënier en Nasa-ruimteman. Hy was in 1968 in beheer van die beheermodule tydens die Apollo 7-missie. Nadat hy Nasa en die lugmag se dienste verlaat het, word hy die vredekorps-direkteur vir Thailand voordat hy die privaatsektor betree.


</doc>
<doc id="121226" url="https://af.wikipedia.org/wiki?curid=121226" title="Rutger Hauer">
Rutger Hauer

Rutger Oelsen Hauer ([ˈrɵtxər ˈulsə(n) ˈɦʌuər]; 23 Januarie 1944 – 19 Julie 2019) was 'n Nederlandse akteur, skrywer en omgewingsaktivis wat in 1981 en 1982 internasionale bekendheid verwerf het met sy hoofrolle in die Amerikaanse rolprente "Nighthawks" (as terroris Reinhardt Heymar Wulfgar) en "Blade Runner" (as gedoemde "replikant"). Hauer het in sy langdurige loopbaan in Nederlandse en Engelsmedium-rolprente opgetree. Sy debuut as akteur het hy reeds op vyfjarige leeftyd in die Sophokles-tragedie "Ajax" gemaak waar hy die rol van Eurysakes vertolk het. Sy eerste groot sukses het hy met die Nederlandse televisiereeks "Floris" behaal.

Hauer beywer hom vir maatskaplike kwessies soos Vigs en het die "Rutger Hauer Starfish Association", 'n Vigs-bewussynsorganisasie, in die lewe geroep. Alle inkomste uit sy outobiografie "All Those Moments: Stories of Heroes, Villains, Replicants, and Blade Runners", wat Rutger Hauer saam met die Amerikaanse outeur en aktivis Patrick Quinlan geskryf en in 2007 gepubliseer het, skenk die akteur aan dié organisasie.


</doc>
<doc id="121227" url="https://af.wikipedia.org/wiki?curid=121227" title="Jonathan Rhys Meyers">
Jonathan Rhys Meyers

Jonathan Rhys Meyers (* 27 Julie 1977 as Jonathan Michael Francis O'Keeffe) is 'n Ierse akteur wat internasionale bekendheid verwerf het met rolprente soos "Velvet Goldmine" (1998), "Bend It Like Beckham" (2002), "Match Point" (2005) en "Mission Impossible III" (2006) en sy hoofrolle in televisiereekse - as Elvis Presley in die biografiese minireeks "Elvis" (2005), en as koning Hendrik VIII van Engeland in die Britse uitsaaikorporasie BBC se historiese dramareeks "The Tudors" (2007–10).

As model was hy tot en met 2011 verskeie kere betrokke by advertensieveldtogte vir "Hugo Boss" se fyngeur "Element" wat in 2009 geloods is, en in 2007 vir die Italiaanse mode-etiket "Versace". Rhys Meyers bly tans in Londen en Los Angeles.


</doc>
<doc id="121228" url="https://af.wikipedia.org/wiki?curid=121228" title="Bob Ludwig">
Bob Ludwig

Bob Ludwig (met volle naam Robert C. Ludwig; * 1945) is 'n Amerikaanse klankingenieur wat onder die mees befaamde spesialiste in sy vakgebied gereken word en meer as 8 000 album-opnames vir meer as 1 300 kunstenaars en musiekgroepe gemeester het. In 1992 het Ludwig sy eie meester-klankateljee, "Gateway Mastering Studio", in Portland in die Amerikaanse deelstaat Maine ingerig.

Die "Audio Engineering Society (AES)" het sy goue medalje in 2015 aan Bob Ludwig toegeken as erkenning vir sy prestasies en jarelange werk as meester-klankingenieur en opvoeder asook sy dienste aan die AES.



</doc>
<doc id="121231" url="https://af.wikipedia.org/wiki?curid=121231" title="Linen Hall Library">
Linen Hall Library

Die Linen Hall Library is die oudste biblioteek in Belfast, Noord-Ierland, en die laaste intekenbiblioteek op die eiland Ierland. Die biblioteek, wat in 1788 gevestig is, is gegrond op die radikale en verligte gedagtes van sy ontstaanstyd en het van begin af sy onafhanklikheid gehandhaaf as 'n instelling waarvan die bates in besit moet bly van die gemeenskap.

Die biblioteek bewaar die mees omvangryke versameling van publikasies in die veld van Ierse en plaaslike studies ("Irish and Local Studies Collection"), waaronder historiese boeke wat in Belfast en die res van Ulster gedruk is, en 250 000 boeke en ander media in die Noord-Ierse Politieke Versameling ("Northern Ireland Political Collection"), die omvattendste argief oor die politieke onluste in Noord-Ierland. 'n Ander beduidende en unieke argief het Noord-Ierse toneelkuns en uitvoerende kunste as onderwerp ("Northern Ireland Theatre and Performing Arts Archive").

Andrew Gibson, 'n boorling van Ayrshire in Suidwes-Skotland wat hom in Belfast gevestig en hier as goewerneur van die "Linen Hall Library" en as een van die eerste voorsitters van die "Belfast Scottish Association" gedien het, was 'n entoesiastiese aanhanger van Robert Burns se digkuns. Sy versameling van meer as 2 000 boekdele van Burns-werke en Burnsiana is in 1901 deur publieke subskripsie aangekoop en word sedertdien in die "Linen Hall Library" bewaar. Dit is een van die grootste versamelings oor Skotland se nasionale digter.

Die "Linen Hall Library" dien naas sy funksie as biblioteek as belangrike kulturele sentrum in die Noord-Ierse hoofstad waar maandeliks uitstallings gehou asook lesings en voordragte aangebied word.


</doc>
<doc id="121233" url="https://af.wikipedia.org/wiki?curid=121233" title="Fritz Machlup">
Fritz Machlup

Friedrich Eduard Machlup (meestal kort Fritz Machlup genoem; tot 1940: "Machlup-Wolf", * 15 Desember 1902 in Wiener Neustadt, Oostenryk-Hongarye; † 30 Januarie 1983 in Princeton, New Jersey, Verenigde State) was 'n Oostenryks-Amerikaanse ekonoom wat vanaf 1933 in die VSA werksaam was. Binne sy vakgebied was Machlup een van die eerste wetenskaplikes wat die belangrikheid van kennis as ekonomiese hulpbron teoreties beskryf het. 

Sy bydrae tot kennisekonomie, 'n destyds betreklik nuwe navorsingsgebied, is gepubliseer in sy werk "The Production and Distribution of Knowledge in the United States" (1962). Om tred te hou met wat hy beskryf het as "ontploffing van kennis" het hy in die 1980's begin met 'n hersiene nuwe uitgawe van dié werk in tien boekdele - "Knowledge: Its Creation, Distribution and Economic Significance".

Merkwaardig naas sy akademiese aktiwiteite was sy geesdrif vir skisport. Nog op 79-jarige leeftyd het hy tydens wedstryde, waar hy met betreklik jonger mans moes meeding, twee brons-medaljes gewen.


</doc>
<doc id="121234" url="https://af.wikipedia.org/wiki?curid=121234" title="Vank">
Vank

Die Vank (Armeens: Սուրբ Ամենափրկիչ Վանք, "Surp Amenaprgich Vank"; Persies: کلیسای وانک of آمنا پرکیج, "Kelisa-ye Vank of Amenapergich"), of Vank-katedraal, is 'n Armeens-Apostoliese kerk in Isfahan, Iran. "Vank" beteken klooster in Armeens. Die katedraal heet amptelik die Heilige Verlosser-katedraal. Dit is aan die begin van die 17de eeu gebou.

Die ou hoofstad was Tabriz, in die noordweste van die Persiese Ryk. Sjah Abbas I die Grote was bang dat deel van sy ryk deur die Ottomaanse Ryk verower sou word, wat inderdaad later gebeur het. Hy het dus sy hoofstad na Isfahan verskuif. In 1604 het hy ook 3 000 Armeense gesinne uit die stad Julfa na Isfahan verskuif. Julfa lê nou in die Aserbeidjanse eksklawe Nachitsjevan.

Abbas I het dit ook gedoen om die handel in sy nuwe hoofstad te bevorder, veral om die syhandel te bly monitor. Hy het 'n nuwe distrik, Nieu-Julfa, gebou en die inwoners in staat gestel om hul eie kerke te bou. In 1606 bou Nieu-Julfa sy eerste katedraal, wat tussen 1655 en 1664 vervang is deur die huidige gebou.

Tot op hede word die kerk steeds vir godsdiens gebruik. In die altaar lê glo die oorblyfsels van die heilige Josef van Arimathea.

Benewens hierdie katedraal is daar nog 12 Armeense kerke in Isfahan. Enkele van hierdie kerke is die Betlehem-kerk, die Kerk van Maria en die Kerk van Sint Joris.

Langs die katedraal is 'n museum waar verskillende voorwerpe uit die geskiedenis van Armeniërs in Isfahan bewaar word, waaronder die eerste gedrukte Armeense Bybel, wat in 1665 in Amsterdam gedruk is. 


</doc>
<doc id="121240" url="https://af.wikipedia.org/wiki?curid=121240" title="Mercury-program">
Mercury-program

Die Mercury-program was die eerste bemande ruimteprogram van die Verenigde State van Amerika wat begin het in 1958 en in 1963 voltooi is. Die hoofdoelwit van die program was om 'n persoon in 'n wentelbaan om die aarde te plaas en hom veilig terug te bring, verkieslik voor die USSR dit kon doen. Die pasgestigte NASA het die program oorgeneem by die Amerikaanse Lugmag. Die totale program het bestaan uit twintig onbemande vlugte (party het diere as passasiers gehad) en ses suksesvolle ruimtetogte deur ruimtemanne. 

Die program het $277 miljoen gekos (teen 1965 VSA dollar-pryse) en het werk aan 2 miljoen mense verskaf. Die ruimtemanne wat deelgeneem het aan die program staan bekend as die "Mercury Sewe".

Die Mercury-program is deur die Gemini-program opgevolg.


</doc>
<doc id="121241" url="https://af.wikipedia.org/wiki?curid=121241" title="Mercury Sewe">
Mercury Sewe

Die Mercury Sewe was 'n groep van sewe ruimtemanne wat aan die Mercury-program deelgeneem het en op 9 April 1959 deur Nasa aangekondig is. Daar word ook na hulle verwys as die Oorspronklike Sewe of Ruimtevaardergroep 1. Hulle het al die bemande Mercury-vlugte gevlieg van Mei 1961 tot Mei 1963. Die sewe ruimtemanne is Scott Carpenter, Gordon Cooper, John Glenn, Gus Grissom, Wally Schirra, Alan Shepard en Deke Slayton.

Lede van die groep het op alle klasse van bemande Nasa-ruimtetuie van die 20ste eeu gevlieg: Mercury, Gemini, Apollo en die pendeltuie. Gus Grissom het in 1967 in Apollo 1 in 'n vuur gesterf. Die ander het almal geleef tot nadat hulle uit diens getree het. John Glenn het 'n senator geword en het 36 jaar later in die ruimtependeltuig Discovery gevlieg om die oudste persoon te word om in die ruimte te vlieg. Hy was die langslewende persoon van die groep en het in 2016 gesterf.


</doc>
<doc id="121242" url="https://af.wikipedia.org/wiki?curid=121242" title="Natalia Koroleva">
Natalia Koroleva

Natalia Koroleva (gebore 31 Mei 1973) is 'n Russiese sangeres en musikant.




</doc>
<doc id="121243" url="https://af.wikipedia.org/wiki?curid=121243" title="Manuskrip">
Manuskrip

'n Manuskrip is enige handgeskrewe of getikte dokument in teenstelling met dokumente wat meganies gedruk of op 'n indirekte of geoutomatiseerde manier gekopieer is. Vandag word dit beskou as 'n outeur se geskrewe of getikte kopie of drukstuk van 'n werk wat van die finaal gedrukte weergawe onderskei moet word. Voor die koms van drukkuns, was alle dokumente en boeke manuskripte. Manuskripte word nie gedefinieer deur hulle inhoud wat teks gekombineer met wiskundige berekeninge, kaarte, verduidelikende figure of illustrasies kan insluit nie. Manuskripte kan in boekvorm, rolle of in kodeksformaat voorkom. Geïllumineerde manuskripte bevat prente, randversierings, uitvoerige gebosseleerde aanvangsletters of volbladillustrasies.

Voor die uitvinding van blokdrukkuns in China of deur beweegbare letters in 'n drukpers in Europa, moes alle dokumente per hand geskryf en gekopieer word. Histories is manuskripte is in die vorm van boekrolle ("volume" in Latyns) of boeke ("kodeks") geproduseer. Manuskripte is op perkament, op papirus en op papier gepubliseer. Papier het teen die 14de eeu via die Islamitiese wêreld vanaf China na Europa versprei, en teen die laat 15de eeu het dit perkament in 'n groot mate vervang.

Met die publikasie van Griekse of Latynse werke is verskeie professionele kopieë deur skribente in 'n skriptorium neergepen terwyl die oorspronklike kopie hardop voorgelees is.

Die oudste geskrewe manuskripte het danksy die droë klimaat van hulle Midde-Oosterse rusplekke behoue gebly. Sommiges is in sarkofae in Egiptiese grafte geplaas, of hergebruik om mummies in toe te draai, of op die ashope van Oxyrhynchus weggegooi of vir veilige bewaring in bottels geplaas en begrawe (Nag-Hammadi-geskrifte) of in droë grotte bewaar (Dooie See-rolle). Manuskripte in Togaarse tale wat op palmblare geskryf is, het in woestyngrafte in die Tarim-bekken van Sentraal-Asië behoue gebly. Vulkaniese as het 'n gedeelte van die Romeinse biblioteek van die Villa van die Papyri in Herculaneum bewaar.

Ironies genoeg het amper al die manuskripte wat met die grootste sorg in die antieke biblioteke bewaar is, vergaan. Papirus het 'n leeftyd van hoogstens een tot twee eeue in die relatief klam Italiaanse of Griekse toestande; slegs gedeeltes van die werke wat op perkament gekopieer is, gewoonlik ná die algemene bekering tot Christenskap, het behoue gebly.

Privaat- of regeringsdokumente het tot en met die uitvindsel van die tikmasjien in die laat 19de eeu handgeskrewe gebly. Die waarskynlikheid van foute wat met die herhaaldelike kopiëring van manuskripte kon insluip, was die vergelyking van verskillende weergawes van dieselfde teks 'n fundamentele deel van die bestudering en kritiek van alle tekste wat in manuskripvorm oorgedra is.

Die studie van (hand)skrif in oorblywende manuskripte word paleografie genoem. In die Westerse wêreld is manuskripte wat uit die antieke tye en vroeg-Christelike era dateer, sonder spasies tussen die woorde geskryf (scriptio continua), wat dit vir onopgeleides besonder moeilik maak om te lees. Bestaande afskrifte van hierdie vroeë manuskripte wat in Grieks of Latyn geskryf is en gewoonlik uit die 4de tot die 8ste eeu dateer, word volgens hulle gebruik van óf slegs hoofletters óf slegs kleinletters geklassifiseer. In die Hebreeuse manuskripte, soos die Dooie See-rolle, word daar nie so 'n onderskeid getref nie. Manuskripte wat sleges hoofletters gebruik, word majuskelmanuskripte genoem, en dié met slegs kleinletters is minuskelmanuskripte. Gewoonlik word majuskelgeskifte met baie groter sorg geskryf. Die skrywer het sy pen tussen elke haal opgelig en sodoende 'n meer egalige en formele effek verkry. Alhoewel minuskelmanuskripte ook so geskryf kan word, is hulle dikwels vasgeskryf, waar die pen min of nooit opgelig word nie.

Binne die konteks van biblioteekkunde word 'n manuskrip as enige handgeskrewe item in die versamelings van 'n biblioteek of argief gedefinieer. 'n Biblioteek se versameling van handgeskrewe briewe of dagboeke word byvoorbeeld as 'n manuskripversameling beskou. Sulke versamelings word in vindmiddels beskryf, soortgelyk aan 'n indeks of inhoudsopgawe vir die versameling, in ooreenstemming met nasionale en internasionale inhoudstandaarde soos DACS and ISAD(G).

In ander kontekste beteken die term "manuskrip" nie meer noodwendig iets wat handgeskrewe is nie.

By die publikasie van boeke, tydskrifte en musiek is 'n manuskrip 'n oorspronklike kopie van 'n werk wat deur 'n outeur of komponis geskryf is. Dit volg gewoonlik algemeen gestandaardiseerde voorskrifte wat tipografie en formatering betref. In film en teater is 'n manuskrip 'n outeur of dramaturg se teks wat tydens die produksie van die werk se opvoering of verfilming deur 'n teatermaatskappy of rolprentspan gebruik word.

By versekering is 'n "manuscript policy" 'n polis waaroor die versekeraar en die polishouer onderhandel, in teenstelling met die standaardvorm wat deur die versekeraar verskaf word.

Die meeste oorblywende voormoderne manuskripte gebruik die kodeksformaat (soos dié van 'n moderne boek) wat teen die Laat Antieke Tyd in plaas van boekrolle gebruik is. En perkament, of velyn (die beste soort perkament) het papirus vervang, aangesien dié nie naastenby so 'n lang leeftyd het nie, en slegs in die uiters droë toestande van Egipte tot vandag toe behoue gebly het, al was dit algemeen in die Romeinse wêreld gebruik. Perkament word van diervelle gemaak, normaalweg dié van kalf, skaap en/of bok, maar ook van ander diere.

Aangesien hulle boeke is, word voormoderne manuskripte aan die hand van bibliografiese in plaas van argivaliese standaarde beskryf. Die standaard wat deur die Amerikaanse Biblioteekvereniging onderskryf word, staan bekend as AMREMM. 'n Groeiende digitale katalogus van voormoderne manuskripte is die Digital Scriptorium wat aan die Universiteit van Kalifornië gebruik word.

Van antieke tekste tot Middeleeuse kaarte was enigiets wat vir studiedoeleindes neergeskryf is, in manuskripvorm. Sommige van die mees algemene genres was Bybels, godsdienstige kommentare, filosofiese werke, geregtelike en regeringstekste.

“Die Bybel was die mees bestudeerde boek in die Middeleeue.” Dit was die middelpunt van Middeleeuse godsdienstige lewe. Saam met die Bybel het 'n magdom kommentare verskyn. Kommentare is in volumes geskryf, en sommiges het slegs op een bladsy uit die Bybel gefokus. Regoor Europa was daar universiteite wat hulle op hul Bybelkennis beroem het. Benewens universiteite het sekere stede ook hulle eie bekendes met groot Bybelkennis gehad.

'n Getyboek is 'n gebedeboek wat gedurende die Middeleeue baie gewild was. Hierdie boeke is die algemeenste tipe oorblywende Middeleeuse geïllumineerde manuskripte. Elke boek bevat 'n soortgelyke versameling tekste, gebede en psalms, maar die versiersels tussen elkeen en elke voorbeeld het gewissel. Baie het die minimum illustrasies bevat en is dikwels tot versierde aanvangsletters beperk, maar getyboeke wat vir welgestelde kliente gemaak is, kan oordadig met volblad miniatuurskilderye wees.

Benewens Bybels is groot hoeveelhede manuskripte wat in die Middeleeue gemaak is, in die Kerk bestudeer. Weens die komplekse rituele en aanbiddingstelsels was hierdie boeke die elegantste geskryf en mees versierde van alle Middeleeuse manuskripte. Liturgiese boeke het gewoonlik tot twee kategorieë behoort. Dié wat tydens mis gebruik is, en dié vir getye.

Die meeste liturgiese boeke het 'n kalender gehad. Dit het as 'n vinnnige verwysingspunt vir belangrike datums in Jesus se lewe gedien en aangetoon watter heiliges op watter dag vereer moes word. Die formaat van die liturgiese kalender was soos volg:

"’n voorbeeld van 'n Middeleeuse liturgiese kalender"



</doc>
<doc id="121244" url="https://af.wikipedia.org/wiki?curid=121244" title="Trigonometriese baken">
Trigonometriese baken

'n Trigonometriese baken is 'n landmerk of peilmerk wat vir geodetiese opmeting gebruik word. Hierdie bakens word gewoonlik deur regerings opgerig, en die koördinate en hoogte van die baken word dan gepubliseer. Die vorm van hierdie bakens verskil van land tot land. Die posisie en hoogte van elke trigonometriese baken word gewoonlik op topografiese kaarte aangewys.

Daar is ongeveer 28 000 trigonometriese bakens in Suid-Afrika, gewoonlik 'n wit betonbasis met swart metaalplate bo-op. Die bakens in Suid-Afrika word deur die Departement van Landelike Ontwikkeling en Grondhervorming bestuur. Hierdie bakens word meestal op berge, heuwels en prominente mensgemaakte strukture aangetref.

Trigonometriese bakens vorm deel van 'n ou opnamestelsel, wat ook 24 000 stadspeilmerke in 122 dorpe en stede in Suid-Afrika insluit, asook duisende peilmerke wat oorspronklik langs spoorlyne in 'n betonbasis geplaas is, maar ook later langs paaie en snelweë. Hierdie bakens en peilmerke is 'n passiewe stelsel aangesien die baken slegs die koördinate wat aan hom toegewys is verteenwoordig, en geen rol speel in die opdatering of monitering van sy posisie nie. Hierdie opnamestelsel word geleidelik vervang deur aktiewe GPS-stasies, wat in Suid-Afrika bekend staan as "TrigNet". Die voordeel van die nuwe GPS gebaseerde stelsel is dat dit lewendige data voorsien, en die data kan elektronies gestoor word om later verwerk te word.




</doc>
<doc id="121248" url="https://af.wikipedia.org/wiki?curid=121248" title="Arica">
Arica

Arica is 'n hawestad van Chili aan die Stille Oseaan en die hoofstad van die noordelike Chileense streek "Arica y Parinacota". Arica is ook 'n munisipaliteit in die provinsie "Arica". Die stad lê 18 kilometer suid van die grens met Peru en vorm die hoofstad van die gelyknamige provinsie. Die bynaam van die stad is "stad van die ewige lente". Arica het 210 216 inwoners in 2012 gehad.

Die stad was deel van Peru tot Chileense troepe dit in 1880 tydens die Salpeteroorlog verower het. Een van die bekendste gebeurtenisse tydens hierdie oorlog was die verowering van die "Morro de Arica" ("Kaap Arica") by die stad.



</doc>
<doc id="121254" url="https://af.wikipedia.org/wiki?curid=121254" title="Peilmerk">
Peilmerk

'n Peilmerk is 'n landmerk wat vir geodetiese opmeting gebruik word. Peilmerke word gewoonlik deur regerings opgerig, en die koördinate en hoogte van die peilmerk word dan gepubliseer. Dit is meestal in die vorm van 'n ronde metaalplaatjie wat in 'n teerpad of in klip of beton geplaas word, maar die vorm daarvan verskil van land tot land. Die term word algemeen gebruik vir enige item wat gebruik word om 'n punt te merk as 'n hoogteverwysing.

Die hoogte van 'n peilmerk word bereken relatief tot die hoogtes van nabygeleë peilmerke in 'n netwerk wat ontstaan uit 'n fundamentele peilmerk. 'n Fundamentele peilmerk het 'n bekende hoogte, gewoonlik hoogte bo gemiddelde seevlak. Die posisie en hoogte van elke peilmerk word gewoonlik op topografiese kaarte aangedui.

Die term peilmerk is afkomstig van die Engelse term "bench mark", wat verwys na die horisontale beitelmerke wat opnemers gemaak het in klipstrukture, waarin 'n hoekyster geplaas kon word om 'n "bank" te vorm vir nivelleringsapparate, om sodoende te verseker dat 'n nivelleringsapparaat akkuraat geposisioneer kon word.

Peilmerke vorm deel van 'n ou opnamestelsel, wat ongeveer 24 000 stadspeilmerke in 122 dorpe en stede in Suid-Afrika insluit, asook duisende peilmerke wat oorspronklik langs spoorlyne in 'n betonbasis geplaas is, maar ook later langs paaie en snelweë. Peilmerke in Suid-Afrika word deur die Departement van Landelike Ontwikkeling en Grondhervorming bestuur. Peilmerke word beskou as 'n passiewe stelsel aangesien 'n peilmerk slegs die koördinate en hoogte wat aan hom toegewys is verteenwoordig, en geen rol speel in die opdatering of monitering van sy posisie of hoogte nie. Hierdie opnamestelsel word geleidelik vervang deur aktiewe GPS-stasies, wat in Suid-Afrika bekend staan as "TrigNet". Die voordeel van die nuwe GPS-gebaseerde stelsel is dat dit lewendige data voorsien, en die data kan elektronies gestoor word om later verwerk te word.

Peilmerkjag (Engels: "benchmarking") is 'n stokperdjie waarin deelnemers peilmerke moet vind. Tegnies, word die term "peilmerk" gebruik net as verwysing na peilmerke wat 'n hoogteverwysing aanwys, maar amateurs gebruik dikwels die term om ook trigonometriese bakens of ander verwysingspunte in te sluit. Deelnemers vind die teiken gewoonlik op 'n webblad. Soos met Geocaching, het die aktiwiteit gewild geword sedert ongeveer 1995, na aanleiding van die beskikbaarheid van data oor die ligging van peilmerke op die internet.




</doc>
<doc id="121257" url="https://af.wikipedia.org/wiki?curid=121257" title="Papier-maché">
Papier-maché

Papier-maché, wat letterlik "gekoude papier" beteken, is 'n saamgestelde stof wat bestaan uit papierstukke of papierpulp, wat soms met tekstiele versterk word, en met kleefstof gebind word soos gom, stysel of muurpapierlym.

Daar is twee vername maniere om papier-maché te maak; die een gebruik papierstroke wat met gom aanmekaarvasgeplak word, en die ander gebruik papierpulp wat verkry word deur papier te deurweek of te kook waarby gom dan gevoeg word.

Met die eerste metode is 'n vorm nodig waarteen die papierstroke geplak kan word. Met die tweede metode is dit moontlik om die pulp van die begin af in die verlange fatsoen te vorm. In albei gevalle kan versterking met draad, ogiesdraad, liggewigvorms, ballonne of tekstiele nodig wees.

Die tradisionele manier om papier-maché-kleefstof te maak, is om 'n mengsel van water en meel of 'n ander stysel te gebruik, wat gemeng word tot die dikte van dik room. Ander kleefmiddels kan gebruik word as dit verdun word tot dieselfde tekstuur, insluitend polivinielasitaat gegronde gomsoorte (soos houtgom, wat ook koue lym genoem word). Deur kaneelolie of ander bymiddel soos sout by die mengsel te voeg, sal dit die kanse verminder dat die produk muf sal kry.

Vir die papierstroke-metode word die papier in repe geny of geskeur en in die lym geweek totdat dit deurnat is. Die deurweekte stroke word dan teen die oppervlak geplaas en laat staan om stadig droog te word. Die stroke kan geplak word oor 'n stutraam, of geraamte, wat dikwels bestaan uit ogies- of maasdraad oor 'n bouraam, of dit kan oor 'n objek geplak word om 'n gietvorm te maak. Indien nodig kan olie of ghries gebruik word dat dit nie vasplak nie. Wanneer dit droog is, kan die materiaal wat só geskep is gesny, geskuur en geverf word, en waterdig gemaak word deur dit met gepaste waterwerende verf te verf. Voordat enige produk van papier-maché geverf word, moet die gom eers heeltemal droog wees, anders kan dit muf en sal die produk van binne af vrot.

Vir die pulp-metode word die papier vir ten minste oornag in water gelos om te week, of in baie water gekook totdat die papier in pulp oplos. Die oortollige water word afgegiet, 'n kleefmiddel word bygevoeg en die papier-maché word teen 'n vorm geplak, of, veral vir kleiner en eenvoudige objekte, omvorm in die verlangde vorm.

In antieke Egipte is doodskiste en dodemaskers gemaak van "catonnage" - lae papirus of linne wat met gips bedek is.

In Persië is papier-maché gebruik om klein geverfde boksies, skinkborde, étagères (oop rakkies waarop ornamente uitgestel word) en kiste mee te maak.

Japan en China het ook gelamineerde papierartikels geskep deur papier-maché te gebruik. Dit is ook gebruik om versierende elemente aan harnasse en skilde aan te bring.

In Kasjmir, soos in Persië, is papier-maché gebruik om klein geverfde boksies, komme met metaal aan die binnekant, skinkborde, étagères en kiste te vervaardig. Dit word nog baie in Indië verkoop en is 'n deel van die weelderige ornamentele handwerkmark.

Teen sowat 1725 in Europa het vergulde papier-maché begin voorkom as 'n goedkoop alternatief vir vergulde gips of gekerfde hout in argitektuur. Henry Clay van Birmingham, Engeland, het in 1772 'n patent uitgeneem op 'n proses om gelamineerde velle papier met lynsaadolie te behandel om waterdigte panele mee te maak. Hierdie panele is onder meer gebruik om koetsdeure te maak. Theodore Jennens het 'n proses in 1847 gepatenteer om hierdie gelamineerde velle in verskillende vorme te stoom en druk, wat dan gebruik is om skinkborde, die rugkante van stoele en strukturele panele mee te maak, wat gewoonlik oor 'n hout- of metaalraam gelê is vir sterkte. Die papier-maché is glad gemaak en vernis, of afgewerk met 'n pêrelskulpafwerking. Die bedryf het regdeur die 19de eeu voortgeduur.

 Rusland het 'n florerende bedryf van ornamentele papier-maché gehad. 'n Groot verskeidenheid geverfde Russiese papier-maché-artikels is te sien in 'n katalogus van Tiffany & Co. van 1893.

Martin Travers, die Engelse kerkontwerper, het papier-maché gebruik vir die afwerking van sy kerke in die 1930's.

Papier-maché is al van so vroeg as 1540 gebruik om die koppe van poppe te maak. Dit is in twee dele gevorm van 'n mengsel van papierpulp, klei en gips en dan met gom aanmekaarvasgeplak. Die kop word dan glad gemaak, geverf en vernis.

Een artikel wat algemeen in die 19de eeu in Amerika gemaak is, is 'n papierkano, vernaamlik deur Waters & Sons van Troy, New York. Die uitvinding van die aaneenlopende-papier-masjien het dit moontlik gemaak dat velle papiere in enige lengte gemaak kan word, en dit het 'n ideale materiaal uitgemaak om 'n soomlose romp te bou. Die papier van daardie tyd was aansienlik rekbaarder as moderne papier, veral wanneer dit klam is, en dit is heel doeltreffend in die vervaardiging van papierbote gebruik. 'n Laag dik, klam papier is oor die rompvorm geplaas en aan die kante vasgespyker. 'n Laag gom is bygevoeg, gelos om droog te word en afgeskuur. Bykomende lae papier en gom kan bygevoeg word om die verlangde dikte te kry, en lap kan ook gebruik word om dit sterker en harder te maak. Die eindproduk word dan netjies geknip en versterk met houtstroke by die kiel en boordwande om dit onbuigsaam en waterdig te maak. Ligte papierroeibote, ook genoem snelbote, was baie mededingend in die einde van die 19de eeu. Een van die beroemdste papierbote was die kano "Maria Theresa" wat Nathaniel Holmes Bishop gebruik het om in 1874–75 van New York na Florida te roei. 'n Vertelling van sy reise is uitgegee in die boek "Voyage of the Paper Canoe".

Dit is algemene ding vir laerskooolkinders en handwerkentoesiaste om papier-maché-maskers te maak. 'n Mens kan óf 'n gesig óf 'n ballon vir 'n gietvorm gebruik. Dit word baie vir Allerheiligeaand ("Halloween") gedoen omdat 'n gesigmasker heelwat bydra tot die kostuum.

Papier-maché-panele is aan die einde van die 19de eeu en vroeë 20ste eeu gebruik om liggewigkoepels te maak, wat hoofsaaklik in sterrewagte gebruik is. Die koepel is oor 'n hout- of ysterraam gebou, en die eerstes is gemaak deur dieselfde vervaardiger wat die vroeë papierbote gemaak het, Waters & Sons. Die koepels wat in sterrewagte gebruik is, moes min weeg sodat hulle maklik gedraai kan word om die teleskoop se opening in enige rigting te kan plaas, en groot genoeg sodat dit die groot refraktorteleskope wat toe gebruik is kon bedek.

Papier-maché is in 'n aantal vuurwapens gebruik as 'n stof om klompe mee te vorm. Ondanks die geweldig hoë drukking in die sielwand van 'n vuurwapen, het dit geblyk dat papier-maché sterk genoeg is om die druk te weerstaan en sterk genoeg om 'n projektiel wat kleiner as die loop se kaliber is met 'n hoë mate van akkuraatheid deur die loop te druk. Papier-maché-klompe is gebruik in alles, van 'n klein vuurwapen soos die Dreyse-naaldgeweer tot grofgeskut, soos die Schenkl-projektiel.

Met moderne plastieke en samestellings wat die dekoratiewe en struktuurrolle oorgeneem het wat papier-maché in die verlede gespeel het, het papier-maché minder van 'n kommersiële produk geword. Daar is uitsonderings, soos Micarta, 'n moderne papiersamestelling, en tradisionele gebruike soos vir 'n piñata - 'n versierde figuur of diertjie wat met lekkergoed gevul is. Dit word nog gebruik waar dit belangrik is dat dit maklik is om mee te werk en nie duur is nie, soos in handwerk.

Papier-maché word dikwels gebruik vir groot, tydelike beeldhouwerke soos karnaval-vlotte. 'n Basiese struktuur van hout, metaal en draad (soos ogiesdraad) word met papier-maché bedek. Sodra dit droog is, word detail bygevoeg. Die papier-maché word dan afgeskuur en geverf. Karnavalvlotte kan baie groot wees en 'n hele aantal karakters, rekwesiete en toneelelemente behels wat almal om 'n gekose tema wentel. Hulle kan ook plek hê vir dosyne mense, insluitend die mense wat die meganisme beheer. Die vlotte kan bewegende dele hê, soos gesigsuitdrukkings van die karakter of hul liggaamsdele. Dit is nie ongewoon vir plaaslike professionele argitekte, ingenieurs, skilders, beeldhouers en pottebakers om deel te neem aan die ontwerp en bou van die vlotte nie. 'n Vlotmaker vir die New Orleans Mardi Gras, Blaine Kern, bestuurder van die Mardi Gras-wêreldvlotmuseum, kry karnavalvlotkunstenaars van Italië om aan sy vlotte te werk.

In Ecuador en ander Suid-Amerikaanse lande word die ou jaar simbolies verbrand; die beelde van die ou jaar word gewoonlik gemaak van papier-mâché oor rame van hout en papierwatte.

Papier-maché is 'n bekostigbare boumateriaal in teaters vir elemente van sowel die stelle as die kostuums.

Papier-mâché word gebruik in die maak van toneelpoppe, insluitend marionette, handpoppe en draadpoppe.

Papier-maché word ook gebruik om elektriese lampe mee te maak.

Gedurende die Tweede Wêreldoorlog is militêre vliegtuie se brandstoftenks gemaak van papier wat met plastiek deurdrenk is, en is gebruik om die reikafstand van vliegtuie te vergroot. Hierdie tenks is aan die gewone brandstoftenk gekoppel met pype met losmaakbare hekstukke en is losgemaak van die vliegtuig wanneer die brandstof opgebruik is, wat dit vir kortafstandvliegtuie soos vegvliegtuie moontlik gemaak het om saam met langafstandvliegtuie soos bomwerpers op lang togte te vlieg as beskerming. Twee soorte papiertenks is gebruik, een van 409 liter wat die VSA vir die P-47 Thunderbolt gemaak het, en 'n silindriese valtenk wat die Britte gemaak het en wat die P-47 en die P-51 Mustang gebruik het.

Die Britte het papier-maché-figure wat soos soldate lyk gebruik om sluipskutters uit te lok om te skiet. Party het 'n toestel gehad wat rook van 'n sigaretmodel gemaak het. Die koeëlgate in die lokmiddels is gebruik om te bepaal waar die vyandige sluipskutters is.


</doc>
<doc id="121261" url="https://af.wikipedia.org/wiki?curid=121261" title="Neteldier">
Neteldier

Neteldiere, holtediere of Cnidaria vorm ’n filum van die diereryk. Die filum bevat die skyf- en kubuskwalle, die hidropoliepe en die blomdiere. Hulle kom almal in die water voor, hoofsaaklik seewater. 

Neteldiere kom al lank op die aarde voor, maar aangesien hulle lank geen skelet gevorm het nie, is die fossiele bewyse vir hul bestaan beperk tot die steenkorale en ’n paar goed bewaarde afdrukke van kwalagtiges. Die vroegste bekende meersellige lewe op aarde, die Ediacara-fauna, wat van 542 miljoen tot 630 miljoen jaar gelede dateer, bevat al duidelike fossiele van neteldiere.

Die basiese vorm van die neteldier is ’n sakkie met net een opening, wat as mond én anus dien. Om die opening is tentakels, waarin gespesialiseerde selle voorkom wat angeltjies kan uitskiet. Dit is die netelselle, waaraan die diere hul naam te danke het. Die gif wat daaruit skiet, verlam die prooi, wat daarna deur die tentakels na die "mond" gebring word. In teenstelling met byvoorbeeld sponsdiere, het neteldiere duidelik verskillende organe: byvoorbeeld ’n opperhuid, maag en eenvoudige senustelsel.

Die lewensiklus van die neteldier bevat in beginsel twee stadiums: ’n poliep- en kwalstadium. In die poliepstadium sit die dier meestal aan die bodem vas met sy mond en vangarms na bo. In die kwalstadium dryf dit saam met die seestrome met sy mond en vangarms na onder. By korale en seeanemone is die poliepstadium die belangrikste en is die kwalstadium die larwestadium. By kwalle is dit andersom.

Sowel geslagtelike as ongeslagtelike voortplanting kom by neteldiere voor.

Die Cnidaria word in ses klasse verdeel:

Korale, bloublasies en seeanemone behoort almal tot die filum Cnidaria. Die belangrikste klas vir koraalriwwe is die Anthozoa (blomdiere). Hulle word in twee onderklasse verdeel: Zoantharia (of Hexacorallia) en Alcyonaria (of Octocorallia). Die voorvoegsels hexa- (ses) en octo- (agt) verwys na die getal tentakels wat die dier het.



</doc>
<doc id="121269" url="https://af.wikipedia.org/wiki?curid=121269" title="Blomdier">
Blomdier

Blomdiere of blompoliepe is ’n klas (Anthozoa) van die neteldiere. 

Die diere leef gedurende hul volwasse lewe as poliepe op die seebodem. Hul deursnee wissel van minder as ’n millimeter tot 10 meter. Die naam kom van die dikwels gekleurde vangarms waarmee hulle hul prooi soos plankton uit die water filtreer of klein visse gryp wat deur die netelselle verdoof word. Hulle gebruik dit ook om hulle teen hul vyande soos slakke, wurms, spinnekoppe en seesterre te verdedig. Hulle kan geslagtelik of ongeslagtelik voortplant.

Baie blomdiere leef in simbiose met eensellige alge, wat zooxanthellae genoem word. Die alge voorsien die diere van voedingstowwe wat hulle nie self kan vervaardig nie. Ook die kleure van baie seeanemone en korale kom van die alge, wat lewe van die afvalstowwe wat die blomdiere nie meer nodig het nie. 

Die blomdiere word in twee groot subklasse onderverdeel: die Octocorallia (poliepe met agt tentakels) en Hexacorallia (poliepe met ses tentakels of ’n meervoud van ses). In elke subklas is verskeie ordes. Die sagte korale is byvoorbeeld ’n orde uit die eerste subklas, en die seeanemone en steenkorale ordes uit die tweede subklas.




</doc>
<doc id="121270" url="https://af.wikipedia.org/wiki?curid=121270" title="Schumanverklaring">
Schumanverklaring

Die Schumanverklaring of die verklaring van 9 Mei 1950 word as die grondleggende dokument van die Europese eenwording beskou. Hierdie verklaring is deur die Franse minister van Buitelandse Sake, Robert Schuman in die saal van die uurwerk aan die Quai d'Orsay in Parys afgekondig en is geïnspireer deur Jean Monnet die eerste Franse Beplanningskommissaris. Hierdie verklaring stel die skepping van 'n Europese organisasie voor wat verantwoordelik sal wees vir die gesamentlike Frans-Duitse vervaardiging van steenkool en staal. In Europa word die Schumanverklaring elke jaar op 9 Mei gevier.

Hierdie verklaring het op 18 April 1951 tot die ondertekening van die Verdrag van Parys gelei, wat die Europese Gemeenskap van Steenkool en Staal gestig het. Ses Europese lande het hierdie ooreenkoms onderteken: Duitsland, Frankryk, Nederland, België, Luxemburg en Italië. Hierdie gemeenskap het uiteindelik uitgegroei tot die Europese Unie.

Drie groot oorloë in minder as 'n eeu (1870, 1914, 1939) het Europa geskeur en die hele vasteland geteister. Op 9 Mei 1950 was daar bo alles 'n begeerte vir vrede wat oorheers. Dit was 'n belangrike deel van Schuman en Monet se motivering, maar daar was ook 'n belangrike vraag oor die Duitse kwota van steenkool en staal wat die bondgenote sou toestaan. 'n Diplomatieke konfrontasie daaroor het gedreig. Duitsland het dit nodig vir sy ekonomiese opbou, maar dit kan ook vir 'n nuwe oorlog gebruik word.

In 1947 begin in Europa die tydperk van die Koue Oorlog waarin twee nuwe blokke ontstaan rond die VSA en die USSR. Die Berlynse krisis maak die Wes-Europeërs bewus van die risiko dat Europa soos Paul Valéry voorspel het, net 'n uithoekie van die Asiatiese kontinent sal word.

Dit word duidelik dat Wes-Europeërs sal moet verenig om die dreiging van die Sowjets te weerstaan. Die demokrasieë van Wes-Europa kan geen verskeurdheid veroorloof nie, terwyl aan die oostekant van die ystergordyn die volksdemokrasieë in die diens van die Sowjet-blok verenig word. Duitsland moet opnuut as deel van die Weste opgeneem word.

Die menslike en materiële tol van ses jaar se oorlog was baie swaar en sal deur die Europese ekonomieë lank en grootliks gevoel word. Behalwe die menslike verliese (60 miljoen dood), behuising en die vernietiging van infrastruktuur, is daar produktiewe eenhede wat heeltemal vernietig is in byvoorbeeld die grensgebiede van die noordooste van Frankryk] en die Ruhr-gebied van Duitsland.

Die herstel van die Europese ekonomieë vereis dat die produksie van steenkool en staal verhoog word. Dié van Duitsland word beheer deur die Geallieerdes en deur hulle ook beperk. Dié van ander Europese lande lyk onvoldoende om tot herstel te lei. Schuman en Monet besluit 'n nuwe metode voor te stel:

Hul doelstelling is dus uitdruklik "polities" en "federalisties" en nie bloot die stigting van 'n vryhandelsone nie.

Die samewerking tussen die Europese state is ontwerp om gemeenskaplike belange te skep en te ontwikkel en om tot 'n geleidelike politieke integrasieproses te lei, wat 'n voorwaarde is vir vrede tussen die Europese lande.

Die mislukking van verskeie pogings om Europa te verenig het mense bewus gemaak dat die Europese eenwording net geleidelik kan gebeur en die Schumanverklaring erken dit en begin met 'n klein maar belangrike en praktiese aksie: die steenkool en staalgemeenskap. Hierdeur word 'n nuwe oorlog tussen Frankryk en Duitsland mos onmoontlik gemaak.

Die Hoë Owerheid wat op 9 Mei 1950 voorgestel en met die Verdrag van Parys in 1951 geformaliseer is, is 'n innovasie van die allergrootste belang in die verhouding tussen die state. Dit voer die supranasionalisme in wat die hart vorm van wat die "gemeenskapsmetode" genoem sal word.

Hierdie "gemeenskapsmetode" word deur die oordrag van soewereiniteit aan die Europese vlak gekenmerk. Sy instellings geniet daardeur dus 'n sekere outonomie teenoor die lidstate. Dit geld eers net vir die Hoë Owerheid. Later het dit die Europese Kommissie geword en is daar ook 'n Europese Parlement ingestel wat nou deur die kiesers in die hele Unie verkies word en 'n Geregshof van die Europese Gemeenskappe, wat se besluite bindend is vir die state.

Die Schumanverklaring van 9 Mei 1950 word nog steeds beskou as die beginpunt van die Europese integrasie. Dis die rede waarom die Europese Parlement aan Robert Schunman en Jean Monnet die titel van die "vaders van Europa" toegeken het.




</doc>
<doc id="121278" url="https://af.wikipedia.org/wiki?curid=121278" title="Gus Grissom">
Gus Grissom

Virgil Ivan "Gus" Grissom (3 April 1926 – 27 Januarie 1967) was een van die eerste ruimtevaarders van Nasa en was deel van die Mercury Sewe. Hy was 'n vlieënier en toetsvlieënier in die Amerikaanse Lugmag, waar hy die titel van luitenant-kolonel gehad het, en ook 'n meganiese ingenieur. Hy is die tweede Amerikaner wat in die ruimte gevlieg het en die eerste wat twee keer in die ruimte gevlieg het. Hy sterf op 27 Januarie 1967 in 'n brand aanboord die Apollo 1.


</doc>
<doc id="121279" url="https://af.wikipedia.org/wiki?curid=121279" title="Outobiografie">
Outobiografie

'n Outobiografie (van die Griekse, αὐτός-"autos" self + βίος-"bios" lewe + γράφειν-"graphein" om te skryf) is a selfgeskrewe vertelling van 'n persoon se lewe. Die woord "autobiography" is in 1797 aanvanklik op neerhalende wyse deur William Taylor in die Engelse koerant, "The Monthly Review", gebruik toe hy dit as 'n basterwoord uitgemaak het, maar dit as "pedanties" veroordeel het. Die volgende aangetekende gebruik daarvan in 1809 deur Robert Southey, was egter in die hedendaagse sin van die woord. Alhoewel die term eers in die vroeë negentiende eeu aangeneem is, het eerstepersoon outobiografiese geskrifte reeds in die Antieke tyd ontstaan. Roy Pascal onderskei outobiografie van die periodiese selfondersoekende manier van dagboekinskrywings deur op te merk dat 'n "[outobiografie] 'n oorsig van 'n lewe op 'n bepaalde tydstip is terwyl die dagboek, hoe selfondersoekend ook al, deur 'n reeks tydstipte beweeg". In 'n outobiografie word die outobiograaf se lewe dus op 'n spesifieke tydstip in oënskou geneem. Waar biograwe gewoonlik van 'n groot verskeidenheid dokumente en sienings gebruik maak, is 'n outobiografie dikwels volledig op die skrywer se geheue gebaseer. Ondanks die noue assosiasie tussen memoires en outobiografieë, beweer Pascal dat eersgenoemde geneig is om minder op die self en meer op ander persone gedurende die outobiograaf se oorsig van sy of haar lewe te fokus.

In 'n klassieke opstel oor Amerikaanse outobiografieë, verskaf James M. Cox 'n "alledaagse" definisie van die genre as "'n vertelling van 'n persoon se lewe wat deur die persoon self geskryf is" voordat hy die verhouding tussen die fiktiewe en historiese aspekte van die vertelling kompliseer.

Outobiografiese werke is van nature subjektief. Die onvermoë—of onwilligheid—van die outeur om herinneringe akkuraat te onthou, het in sekere gevalle misleidende of verkeerde inligting tot gevolg gehad. Sommige sosioloë en sielkundiges merk op dat 'n outobiografie die outeur in staat stel om die geskiedenis te herskep.

Spirituele outobiografie is 'n vertelling van 'n outeur se stryd of pad na God, gevolg deur 'n bekering, en dikwels onderbreek deur oomblikke van agteruitgang. Die outeur herformuleer sy of haar lewe as 'n demonstrasie van goddelike voorneme deur ontmoetings met God. Die vroegste voorbeeld van 'n geestelike outobiografie is Augustinus se "Belydenisse". Die tradisie het later ander godsdienstige tradisies ingesluit soos Mohandas Gandhi se "An Autobiography" en "Black Elk Speaks". Die geestelike outobiografie dien as 'n onderskrywing van die outobiograaf se godsdiens.

Die aard van memoires verskil effens van dié van outobiografieë. Waar 'n outobiografie gewoonlik op die "lewe en tyd" van die skrywer fokus, het 'n memoire 'n nouer, meer intieme fokus op sy of haar eie herinneringe, gevoelens en emosies. Verskeie politici en militêre leiers het memoires geskryf as 'n manier om hulle openbare prestasies aan te teken en te publiseer. Een vroeë voorbeeld hiervan is Julius Caesar se "Commentarii de Bello Gallico", ook bekend as "Commentaries on the Gallic Wars". In hierdie werk beskryf Caesar die veldslae gedurende die nege jaar toe hy in die Galliese oorloë teen plaaslike leërs geveg het. Sy tweede memoire, "Commentarii de Bello Civili" (of "Commentary on the Civil War") is 'n vertelling van die gebeure wat tussen 49 en 48 n.C. in die burgeroorlog teen Gnaeus Pompeius en die Senaat plaasgevind het.

Leonor López de Córdoba (1362–1420) het volgens oorlewering die eerste Spaanse outobiografie geskryf. Die Engelse burgeroorlog (1642–1651) het tot die skryf van 'n aantal voorbeelde van hierdie genre aanleiding gegee, insluitend werke deur sir Edmund Ludlow en sir John Reresby. Franse voorbeelde uit dieselfde tydperk sluit die memoires van Cardinal de Retz (1614–1679) en die Duc de Saint-Simon in.

Die term "fiktiewe outobiografie" verwys na verhale oor 'n fiktiewe karakter wat geskryf is asof die karakter sy of haar eie outobiografie skryf, menende dat die karakter die eersteperoonverteller is en dat die verhaal die interne sowel as eksterne ervarings van die karakter deel. Daniel Defoe se "Moll Flanders" is 'n vroeë voorbeeld. Charles Dickens se "David Copperfield" is nog so 'n klassieke verhaal, en J.D. Salinger se "The Catcher in the Rye" is 'n bekende moderne voorbeeld van 'n fiktiewe outobiografie. Charlotte Brontë se "Jane Eyre" is nog 'n voorbeeld van 'n fiktiewe outobiografie, soos aangetoon op die voorblad van die oorspronklike weergawe. Die term is ook van toepassing op fiktiewe werke wat as die outobiografieë van werklike persone voorgehou word, bv. Robert Nye se "Memoirs of Lord Byron".

In die Antieke wêreld is sulke werke dikwels "apologia" genoem, en het dit eerder as 'n selfregverdiging as selfdokumentering gedien. John Henry Newman het sy Christelike belydeniswerk (oorspronklik in 1864 gepubliseer) volgens hierdie tradisie "Apologia Pro Vita Sua "genoem"."

Die Joodse historikus Flavius Josephus het sy outobiografie ("Josephi Vita", c. 99) met selfverheerliking begin, geovolg deur 'n regverdiging van sy dade as 'n Joodse rebelleleier van Galilea.

Die heidense redenaar Libanius (c. 314–394) het sy memoire ("Oration I," in 374 begin) as een van sy toesprake aangebied, nie as openbare rede nie, maar 'n literêre rede vir privaatgebruik.

Augustinus (354–430) het sy outobiografiese werk "Belydenisse" genoem, en Jean-Jacques Rousseau het dieselfde titel in die 18de eeu gebruik, die eerste van 'n reeks belydende en soms gewaagde en hoogs selfkritiserende outobiografieë van die Romantiese tydperk en daarna.

In die gees van Augustinus se "Belydenisse" is die 12de-eeuse "Historia Calamitatum" van Peter Abelard 'n uitstaande voorbeeld van 'n outobiografiese dokument uit daardie tydperk.

Zāhir ud-Dīn Mohammad Bābur, wat die Mogolryk van Suid-Asië gevestig het, het 'n dagboek "Bāburnāma" (Chagatai/Persies: "بابر نامہ"; letterlik: ""Boek van Babur"" of ""Briewe van Babur"") gehou wat tussen 1493 en 1529 geskryf is.

Een van die eerste groot outobiografieë van die Renaissance is dié van die beeldhouer en goudsmid Benvenuto Cellini (1500–1571). Die werk is tussen 1556 en 1558 geskryf en hy het dit eenvoudig "Vita" (Italiaans: "Lewe") getitel. Hy skryf aan die begin: "Enigiemand … wat groot of oënskynlik groot prestasies behaal het, behoort, indien waarheid en deug vir hom belangrik is, die verhaal van sy eie lewe in sy eie handskrif neer te skryf; maar niemand behoort so 'n grootse onderneming voor die ouderdom van veertig aan te pak nie." Dié kriteria vir outobiografieë is oor die algemeen tot taamlik onlangs voorgehou, en die meeste ernstige outobiografieë van die volgende driehonderd jaar sou daaraan voldoen.

Nog 'n outobiografie uit dié tyd is "De vita propria", deur die Italiaanse wiskundige, dokter en astroloog, Gerolamo Cardano (1574).

Die vroegste bekende outobiografie in Engels is die "Book of Margery Kempe "uit die vroeë 15de eeu wat onder andere Kempe se pelgrimstog na die Heilige Land en sy besoek aan Rome beskryf. Die boek het in manuskripvorm gebly en is eers in 1936 gepubliseer.

Belangrike Engelse outobiografieë van die 17de eeu sluit in dié van Lord Herbert van Cherbury (1643, gepubliseer 1764) en John Bunyan ("Grace Abounding to the Chief of Sinners", 1666).

In navolging van die Romantiese neiging, waar die rol en die aard van die individu beklemtoon is, en in die voetspore van Jean-Jacques Rousseau se "Confessions", het 'n meer intieme vorm van outobiografie, waar die subjek se emosies ondersoek word, algemeen geraak. Stendhal se outobiografiese werke in die 1830's, "The Life of Henry Brulard" en "Memoirs of an Egotist", is albei volgens die skrywer self deur Rousseau beïnvloed. 'n Engelse voorbeeld is William Hazlitt se "Liber Amoris" (1823), 'n pynlike ondersoek van die skrywer se liefdeslewe.

Met die opkoms van onderwys, goedkoop koerante en goedkoop drukkerswerk, het die moderne konsepte van roem en bekendheid begin ontwikkel, en die begunstigdes hiervan het vinnig hieruit munt geslaan deur outobiografieë te skryf. Dit was later eerder die verwagting as die uitsondering dat bekendes oor hulleself sou skryf—nie net skrywers soos Charles Dickens (wie se verhale outobiografiese elemente bevat het) en Anthony Trollope nie, maar ook politici (bv. Henry Brooks Adams), filosowe (bv. John Stuart Mill), kerkfigure soos kardinaal Newman en vermaaklikheidskunstenaars soos P. T. Barnum. In ooreenstemming met die Romantiese smaak, het hierdie vertellings ook toenemend op onder andere aspekte van kinderjare en opvoeding gefokus—ver verwyderd van Cellini se kriteria vir outobiografieë.

Sedert die 17de eeu is "skandalige memoires" deur sogenaamde losbandiges, ter bevrediging van die openbare begeerte na prikkelende leesstof, gereeld gepubliseer. Hulle is dikwels onder skuilname geskryf en was (en is) meestal fiktiewe werke deur spookskrywers. Sogenaamde "outobiografieë" van moderne professionele atlete en mediasterre (en in 'n mindere mate politici),gewoonlik die werk van 'n spookskrywer, word gereeld gepubliseer. Sommige sterre soos Naomi Campbell erken openlik dat hulle nie hulle "outobiografie" gelees het nie. By party sensasiewekkende outobiografieë soos James Frey se "A Million Little Pieces "het dit aan die lig gekom dat belangrike besonderhede van die outeur se lewens oordryf of gefabriseer is.

Outobiografie het 'n toenemend gewilde en algemeen toeganklike genre geword. "A Fortunate Life" deur Albert Facey (1979) het 'n Australiese literêre klassieke werk geword. Met die kommersiële en kritiese sukses van memoires soos "Angela’s Ashes" en "The Color of Water" in die Verenigde State is daar al hoe meer mense wat hulle hand aan hierdie genre waag.


</doc>
<doc id="121280" url="https://af.wikipedia.org/wiki?curid=121280" title="Skeepshouer">
Skeepshouer

'n Skeepshouer is 'n houer wat sterk genoeg is om verskeping, berging en hantering te weerstaan. Skeepshouers wissel van groot, herbruikbare staalbokse wat gebruik word vir intermodale verskeping tot die alomteenwoordige kartonboks. In die konteks van die internasionale skeepsbedryf is "houer" of "skeepshouer" basies sinoniem met intermodale vraghouers ('n houer wat ontwerp is om van een vorm van vervoer na 'n ander oorgeplaas te kan word sonder om die inhoud te hoef in- en uitpak).

Vraghouers is 'n herbruikbare vervoer- en stooreenheid om produkte en onverwerkte materiaal tussen plekke en lande te vervoer. Daar is sowat 17 miljoen intermodale houers in die wêreld en 'n groot gedeelte van die wêreld se langafstandvrag wat deur internasionale handel gegenereer word, word in skeepshouers vervoer. Daarby word geraam dat etlike miljoene van die houers weggegooi is weens die verskepingskoste om hulle terug te stuur na hul verskepingshawe. Hul uitvinding het 'n groot bydrae gelewer vir die globalisering van handel in die tweede helfte van die 20ste eeu, wat die koste om goedere te vervoer dramaties verminder en gevolglik langafstandhandel verbeter het.

Riffelbokse word algemeen as skeepshouers gebruik. Hulle word van geriffelde veselbord gemaak, wat lig, herwinbaar en sterk genoeg is om 'n verskeidenheid produkte in te vervoer.

Houtbokse word dikwels gebruik om swaar en saamgepakte produkte in te vervoer. Hulle word soms spesifiek vereis vir die verskeping van staats- en militêre goedere.

'n Krat is 'n groot houer wat gewoonlik van hout gemaak is, wat gebruik word om groot, swaar en ongemaklike artikels in te vervoer. 'n Krat het 'n selfsteunende struktuur, met of sonder skutbekleding. As voorbeeld, vir die versending van vervangingsenjins vir motorvoertuie.

'n Middelgroot-grootmaatskeepshouer is 'n houer wat gebruik word vir die vervoer en berging van vloeistowwe en ander grootmaatstowwe. Dit kan gemaak wees van plastiek, staal, vlekvrye staal, ens. Party is opvoubaar.

'n Buigbare middelgroot-grootmaathouer is 'n gestandaardiseerde houer vir die vervoer en berging van korrelprodukte. Dit is gewoonlik gemaak van geweefde sintetiese materiaal.

'n Vragboks is 'n palletgrootte boks wat gebruik word vir die berging en verskeping van groot hoeveelhede goedere.

Dromme is silindriese skeepshouers wat gemaak word van staal, plastiek of vesel. Hulle word gewoonlik gebruik vir vloeistowwe of korrelrige stowwe.

Geïsoleerde skeepshouers is 'n soort verpakking wat gebruik word om produkte te vervoer wat sensitief vir temperatuur is soos voedsel, farmaseutiese goedere en chemiese stowwe. Hulle word gebruik as deel van 'n koelketting om te help om die produkte vars en in 'n werkende toestand te hou.

Emmers kan ook as skeepshouers gebruik word.

'n Eenheidlaaitoestel is 'n houer wat gebruik word om vrag op kommersiële vliegtuie te vervoer.

Dit kan 'n pallet of 'n houer wees wat gebruik word om tasse, vrag of pos mee te laai op wyerompvlietuie of spesifieke nourompvliegtuie. Dit maak dit moontlik om groot hoeveelheid vrag in 'n enkele eenheid saam te voeg. Aangesien dit daartoe lei dat daar minder eenhede is wat gelaai moet word, spaar dit lughawepersoneel tyd en moeite en voorkom dit oponthoude. Elke eenheidlaaitoestel het sy eie verpakkingslys of opspooridentifikasie om beter beheer te kan uitoefen en die inhoud makliker op te spoor.

Pasgemaakte houers word gebruik vir die verskeping van goedere soos vuurwapens en lugvaartkomponente. Aangepaste kussingstof, afsluitings en versterkstukke, drahandvatsels, hyserringe, slotte, ens. kom algemeen voor om dit maklik te kan hanteer en die inhoud te beskerm.

Gespesialiseerde skeepshouers sluit in: hoëkubushouers (wat 'n ekstra 30 cm in hoogte gee teenoor standaard-skeepshouers), wyepallethouers, houers met oop bokante, sykantlaaiers, dubbeldeur- of tonnelhouers en temperatuurbeheerde houers.

Nog 'n gespesialiseerde houer staan bekend as 'n "transtainer" en is 'n beweegbare brandstof- of oliehouer. Dié hibriede grootmaat-brandstoftenk was oorspronklik bedoel vir die bou-, mynbou-, bosbou- en landbousektor. Die tenk kan gebruik word om grootmaatbrandstof en ander gevaarlike vloeistowwe in te berg en per pad, spoor of op die see te vervoer.

Vervoer- en vlugkiste word gewoonlik pasgemaak vir die verskeping en vervoer van breekbare toerusting soos kameras en oudiovisuele instrumente. Hoewel dit gewoonlik van ligte materiaal gemaak word, het dit dikwels versterkte rante en hoeke.

Reiskiste word dikwels gebruik om musiekinstrumente en teaterrekwisiete in te vervoer.

Die alomteenwoordigheid en betreklike bekostigbaarheid van gebruikte skeepshouers het beteken dat argitekte hulle begin oorweeg het as 'n alternatief vir tradisionele boumateriaal. Gebruikte skeepshouers is omskep vir gebruik as behuising en as kleinhandel- en kantoorspasie. Voorbeelde van dié gebruik is die Cité A Docks-studentebehuisingsprojek in Le Havre, Frankryk, die Wenckehof-houerdorp in Amsterdam, die beweegbare Puma City-winkels in Amerikaanse stede, die voedsel-en-kleinhandel-Boxpark in Londen, die Dordoy Bazaar in Bishkek, Kyrgyzstan. en die tydelike winkelsentrum Re:START in Christchurch, Nieu-Seeland wat in 2011 gebou is na die Christchurch-aardbewing.

Daar is egter al daarop gewys dat daar probleme by betrokke is om skeepshouers te hersirkuleer – dat dit nie so 'n goedkoop en ekologies-vriendelike opsie as wat dit lyk nie. Die houer kan met skadelike chemikalieë geverf wees soos verwe wat chemiese kleure, fosfor en lood bevat, terwyl die houtvloere behandel kan wees met giftige insekdoders. Daar is koste by betrokke om die houers te verander om hulle bewoonbaar te maak. Ander mense wys op verskeie kwessies soos beperkte ruimte, swak isolasie en strukturele swakheid as te veel staal uit die houers gesny is.


</doc>
<doc id="121283" url="https://af.wikipedia.org/wiki?curid=121283" title="Onderhoud">
Onderhoud

'n Onderhoud is 'n gesprek waar vrae gevra en beantwoord word. In alledaagse taal verwys die woord "onderhoud" na 'n een-tot-een gesprek waar een persoon as die "ondervraer" of "onderhoudvoerder "en die ander persoon, afhangende van die konteks, as "ondervraagde, aansoeker "of "kandidaat "optree. Daar word beurtelings vrae gevra en reageer. Onderhoude behels gewoonlik die oordra van inligting van die ondervraagde aan die onderhoudvoerder, en alhoewel dit gewoonlik die primêre doel van 'n onderhoud is, kan dit wedersyds plaasvind. 'n Mens kan 'n onderhoud, waar tweerigtingkommunikasie plaasvind, kontrasteer met 'n eenrigtingvloei van inligting, soos by 'n toespraak.

Onderhoude word gewoonlik van aangesig tot aangesig en in persoon gevoer, maar met moderne kommunikasietegnologie soos die Internet en videokonferensie-sagteware kan gesprekke plaasvind waar partye geografies geskei is. Dan is daar telefoniese onderhoude wat sonder visuele kontak gevoer kan word. Alhoewel onderhoude amper altyd mondelinge gesprekke tussen twee of meer partye gehels, kan twee persone 'n "gesprek" voer deur vrae en antwoorde oor en weer te tik. Onderhoude wissel van ongestruktureerde of oop gesprekke sonder 'n voorafbepaalde plan en afgesproke vrae, tot hoogs gestruktureerde gesprekke waar spesifieke vrae in 'n spesifieke volgorde gevra word. Daar bestaan verskillende formate; in 'n "ladder interview" word 'n respondent se antwoorde gebruik om 'n daaropvolgende onderhoud te "stuur" in 'n poging om die respondent se onderbewuste motiewe te ondersoek. Gewoonlik sal die onderhoudvoerder die inligting aanteken wat by die ondervraagde verkry is, dikwels deur dit neer te skryf of soms deur transkribering met behulp van 'n video- of bandopname, afhangende van die konteks en omvang van inligting en lengte van die onderhoud. Onderhoude het 'n tydsduur in die sin dat die onderhoud 'n begin en 'n einde het.

Onderhoude kan binne 'n groot verskeidenheid kontekste plaasvind:

Indiensneming. Onderhoude in 'n indiensnemingskonteks word gewoonlik werkonderhoude genoem. Dit beskryf 'n formele konsultasie ten einde die kwalifikasies van die kandidaat vir 'n spesifieke posisie te evalueer. Onderhoude dien as 'n handige hulpmiddel in die assessering van kwalifikasies. 'n Spesifieke soort werkonderhoud is 'n gevallestudie-onderhoud waar daar 'n vraag of taak of uitdaging aan die kandidaat gestel word, en hy of sy gevra word om die situasie op te los. Soms ondergaan 'n kandidaat 'n skynonderhoud as opleiding om die respondent voor te berei om vrae in die latere "regte" onderhoud te hanteer. Soms vind die onderhoud in fases plaas, met die eerste onderheid wat soms 'n siftingsonderhoud genoem – 'n korter onderhoud, gevolg deur meer deurtastende onderhoude, gewoonlik deur maatskappypersoneel wat uiteindelik oor die aanstelling sal besluit. Moderne tegnologie het nuwe moontlikhede vir onderhoudvoering moontlik gemaak; video-oproepe stel aansoekers byvoorbeeld in staat om werkonderhoude te ondergaan, selfs al is hulle in 'n ander stad of land as die ondervraer.

Sielkunde. Sielkundiges gebruik 'n verskeidenheid onderhoudmetodes en -tegnieke in 'n poging om hulle pasiënte te verstaan en te help. In 'n psigiatriese onderhoud vra 'n psigiater of sielkundige of verpleegster 'n reeks vrae om 'n psigiatriese assessering te voltooi. Soms word twee mense deur 'n onderhoudvoerder ondervra; een so 'n formaat word verhoudingsonderhoude genoem. Kriminoloë en speurders voer soms kognitiewe onderhoude met ooggetuies en slagoffers om vas te stel wat hulle spesifiek van 'n misdaadtoneel onthou voordat die spesifieke herinneringe begin vervaag.

Navorsing. In bemarkingsnavorsing en akademiese navorsing word onderhoude op verskillende maniere gebruik. Onderhoude word dikwels in kwalitatiewe navorsing gebruik waar firmas probeer vasstel hoe verbruikers dink. Verbruikersnavorsingsfirmas maak soms van rekenaargesteunde telefoononderhoude gebruik waar lukrake nommers geskakel word om hoogs gestruktureerde telefoononderhoude te voer waar voorafgeskrewe vrae en antwoorde direk in 'n rekenaar ingevoer word.

Joernalistiek en ander media. Verslaggewers en joernaliste wat 'n storie dek, voer gewoonlik telefoniese en persoonlike onderhoude om inligting vir latere publikasie te verkry. Verslaggewers kan politieke kandidate in 'n televisieprogram ondervra. In 'n kletsprogram kan 'n radio- of televisieaanbieder onderhoude met een of meer persone "aanbied". Die onderwerp word gewoonlik deur die aanbieder gekies, soms met die doel om te vermaak, soms vir informele doeleindes. Sulke onderhoude word dikwels opgeneem en sommiges word op 'n onderhoudskyf beskikbaar gestel.

Ander situasies. Soms voer kollegeverteenwoordigers of alumni kollegeonderhoude met voornemende studente as 'n manier om 'n student se geskiktheid te assesseer en die studentheid die geleentheid te bied om meer van 'n kollege uit te vind. Sommige dienste spesialiseer daarin om mense vir onderhoude af te rig.


</doc>
<doc id="121287" url="https://af.wikipedia.org/wiki?curid=121287" title="Pampoenbom">
Pampoenbom

Pampoenbomme was konvensionele lugbomme wat ontwikkel is deur die "Manhattan Projek" en wat gebruik was deur die United States Army Air Forces teen Japan tydens Tweede Wêreldoorlog. Die pampoenbom was 'n nabyreplika van die Fat Man plutoniumbom met dieselfde ballistiese en hanteringeienskappe, maar het nie-kern konvensionele hoë plofstof gebruik.
Dit is hoofsaaklik gebruik vir toets- en opleidingsdoeleindes, waar bestrydingsmissies met pampoenbomme gevlieg is deur die "509th Composite Group".

Die naam "pampoenbom" was die werklike verwysingsterm wat gebruik is in amptelike dokumente, die gevolg van die groot, vet ellipsoïdale vorm van die omhulsel, bedoel om die Fat Man se sferiese "fisikapakket" (die plutonium instortingskernwapen se kern) in te sluit, in plaas van die meer gewone silindriese vorm van ander bomme.


</doc>
<doc id="121302" url="https://af.wikipedia.org/wiki?curid=121302" title="Apollo 4">
Apollo 4

Apollo 4 (ook bekend as AS-501) was die eerste onbemande toetsvlug van die Saturn V-vuurpyl van die Apollo-program. Die vuurpyl is gebruik vir die maanlandings. Dit is gelanseer vanaf lanseerplatform 39 by die "John F. Kennedy Space Center" op Merritt Island, Florida. Hierdie fasiliteit is spesiaal vir die Saturn V ontwikkel.

Die Apollo-vlug het al drie stadiums ingesluit: S-IC-eerste stadium, S-II-tweede stadium en S-IVB-derde stadium. Laasgenoemde stadium is ook tydens die vlug weer ontbrand, 'n eerste vir Nasa. Apollo 4 is op 9 November 1967 gelanseer.


</doc>
<doc id="121303" url="https://af.wikipedia.org/wiki?curid=121303" title="Anna Netrebko">
Anna Netrebko

Anna Netrebko is 'n Russiese sopraan. Sy is in 2008 as 'n Kunstenaar van die Mense in Rusland aangewys.


</doc>
<doc id="121305" url="https://af.wikipedia.org/wiki?curid=121305" title="Gemini-program">
Gemini-program

Die Gemini-program was Nasa se tweede bemande ruimtevlugprogram. Dit het die Mercury-program opgevolg en is op sy beurt deur die Apollo-program opgevolg. Dit het in 1961 begin en het in 1966 tot 'n einde gekom. Die Gemini-ruimtetuie het 'n bemanning van twee gehad. Tien Gemini-bemannings het lae-wentelbaan missies om die aarde tussen 1965 en 1966 voltooi. Dit het verseker dat Amerika die leiding in die ruimtewedloop geneem het.

Die doelwit van die program was om tegnieke vir ruimtevaart te ontwikkel om sodoende 'n persoon op die maan te plaas. Die missies was net so lank soos reise na die maan en hulle het ook ruimtewandelings en werkstegnieke in die ruimte vervolmaak. Ook die tegnieke om ruimtetuie in die ruimte te stuur, wentelbane te verander en om ruimtetuie te dok is vervolmaak. Nadat hierdie tegnieke ontwikkel is kon die Apollo-program voortgaan om mense op die maan te plaas.

Notas


</doc>
<doc id="121306" url="https://af.wikipedia.org/wiki?curid=121306" title="Melkpypleiding">
Melkpypleiding

'n Melkpypleiding of melkpyplyn is 'n deel van 'n melkplaas se dieremelkbedrywighede wat gebruik word om melk van die diere na 'n grootmaattenk vir verkoeling en berging te vervoer.

Op 'n klein melkplaas met minder as 100 koeie, bokke of skape word die pypleiding bokant die diere se stalle geïnstalleer en hulle word dan in volgorde gemelk deur dit met die ry stalle langs te beweeg. Die melkmasjien is 'n vervoerbare liggewig-slangsamestelling wat in verseëlde toegangspunte langs die pypleiding ingeprop word.

In die Verenigde State meet boere wat deel is van 'n vrywillige melkstoetverbeteringsvereniging omtrent een keer per maand die volume melk wat elke koei gee deur 'n bykomende draagbare meettoestel wat tussen die melktoestel en die pypleiding ingevoeg word.

Op groot melkplase met meer as 100 diere word die pypleiding binne 'n melkstal geïnstalleer waardeur die diere loop om by vaste stasies gemelk te word. Omdat die masjien stilstaande is, kan dit bykomende vaste toerusting hê soos gerekenariseerde melkmeetstelsels om die hoeveelheid te meet, wat omslagtig kan wees met beweegbare melkmasjiene.

In albei gevalle word die pypleiding van vlekvrye staal vervaardig, wat nie maklik roes nie en weerstandig is teen die meeste chemikalieë. Groter plase sal pype met 'n groter deursnee gebruik om hoër hoeveelhede te kan hanteer.

Daar is gewoonlik 'n oordragpunt om die melk van die pypleiding in 'n vakuum na die grootmaattenk oor te dra, wat teen normale atmosferiese druk is. Dit word gedoen deur die melk in 'n ontvangskom te laat vloei, wat 'n groot, leë glashouer is met elektroniese vloeistofbespeurvoelstafies in die middel. Wanneer die melk tot 'n sekere hoogte in die kom styg, word 'n oordragpomp gebruik om die melk deur 'n eenrigtingkeerklep te druk in 'n pyp wat dit na die grootmaattenk vervoer. Wanneer die vlak van die melk genoeg gedaal het, word die oordrag afgeskakel. Sonder die keerklep sou die melk in die tenk teruggesuig word in die ontvangskom wanneer die pomp nie loop nie.

Indien dit gebeur dat die elektronika of die pomp stukkend raak, is daar gewoonlik 'n sekondêre kom wat aan die bokant van die ontvangskom vas is, wat 'n dobber en 'n diafragmaklep bevat. As die hoofontvangskom oorloop weens die pomp wat ophou werk het, lig die stygende melk die dobber in die sekondêre kom, wat die vakuum na die hele melkpypleiding sal afskakel en sal keer dat die melk of waswater in die vakuumpomp ingesuig word.

Sommige melkstelsels skakel die ontvangskom en oordragpomp uit deur rubberseëls aan die tenkdeksel te hê, wat dit moontlik maak dat die hele tenk onder 'n vakuum is totdat die melkery afgehandel is. Die melk kan dan regstreeks met aantrekkingskrag van die pypleiding in die grootmaaktenk invloei.

Die pypleiding en die hele stelsel waardeur die melk beweeg, word na elke melksessie skoongemaak met die gebruik van 'n wasstelsel wat eers die oorblywende melk uitspoel en dan 'n skoonmaakmiddeloplossing deur die pype spuit om bakterieë te dood en die laag "melksteen", 'n lagie wat gevorm word deur katione soos kalsium en magnesium, af te was. Die hele wasstelsel werk baie soos 'n huishoudelike skottelgoedwasmasjien met 'n stelsel wat dit outomaties vul met water, 'n seepoutomaat en 'n outomatiese dreinoopmaker.

Die pypleiding word gewoonlik so opgestel dat die vakuum in die stelsel wat die melk oplig, ook gebruik kan word vir die skoonmaakproses. Eerder as om 'n enkele pyplyn te hê wat na die tenk loop, is daar gewoonlik twee pype wat die melk met gravitasie na die ontvangskom en oordragpomp vervoer. Die hoë punte van hierdie twee pype word aan mekaar gekoppel om 'n volledige lusbuis te vorm terug na die ontvangskom.

Die skoonmaak word gedoen deur 'n smoorklep in een van die lyne na die oordragpomp te plaas, en 'n groot hoeveelheid water van 'n houertenk van waswater in die toegemaakte pyp op te suig. Die smoorklep is aan 'n staaf vasgemaak en word in die lyn geplaas voor die skoonmaakproses, en weer uitgehaal wanneer gemelk word. Vanweë die smoorklep word die water, wat genoeg is om die hele pyp te vul, aan die een kant van die pyplyn opgesuig, oor die hoë punt van die twee dele van die pyplyn verbind, en vloei dan terug na die ontvangskom en oordragpomp deur die ongesmoorde pyp. Die oordragpomp word dan gebruik om die skoonmaakmiddel van die ontvangskom na die waswatertenk te laat beweeg om die proses weer te begin.

Gewoonlik is die inlaatopeninge van die ontvangskom so ontwerp dat 'n groot hoeveelheid water wat baie vinnig beweeg teen 'n hoek teen die kante van die kom inspuit en vinnig binne in die rondte beweeg om die binnekant van die kom skoon te maak. Dit is normaal dat water oor die bokant van die kom vloei en dat van die waswater in die oorstroomhouer ingesuig word om dit ook uit te spoel. Tydens die skoonmaakproses kan die bodem van die oorstroomhouer aan 'n dreinkanaal van die ontvangskom gekoppel word sodat die water kan uitvloei.

Vir die pypleiding van 'n klein plaas word beweegbare melktoestelle in die skoonmaaklus geplaas, en word die skoonmaakmiddeloplossing gewoonlik deur die melktoestel se knyper uit die wasmiddeltenk deur die pyp na die gesmoorde einde van die pyp gestuur. Wanneer die water na die ontvangskom terugkom, stuur die oordragpomp die water terug na die melktoestel se wateropvangtenk.


</doc>
<doc id="121307" url="https://af.wikipedia.org/wiki?curid=121307" title="Scott Carpenter">
Scott Carpenter

Malcolm Scott Carpenter (* 1 Mei 1925 – † 10 Oktober 2013) was 'n Amerikaanse vlootoffisier en vlieënier, toetsvlieënier, lugvaartingenieur, ruimtevaarder en skubaduiker. Hy is in April 1959 as deel van die Mercury Sewe-groep gekies. Hy was die tweede Amerikaner, na John Glenn, wat om die Aarde gewentel het en die vierde Amerikaner in die ruimte, na Alan Shepard, Gus Grissom en John Glenn.



</doc>
<doc id="121308" url="https://af.wikipedia.org/wiki?curid=121308" title="Cannes-rolprentfees 2017">
Cannes-rolprentfees 2017

Die 70ste jaarlikse Cannes-rolprentfees is van 17-28 Mei 2017 in Cannes, Frankryk, gehou. Die Spaanse regisseur en draaiboekskrywer Pedro Almodóvar was die voorsitter van die jurie vir die hoofkompetisie en die Italiaanse aktrise Monica Bellucci die aanbieder van die openings- en die afsluitingseremonie. Altesaam 46 rolprente en kortfilms is vertoon.

Die fees is geopen met die Franse regisseur Arnaud Desplechin se prent "Ismael's Ghosts" en afgesluit met "The Square" van die Sweedse regisseur Ruben Östlund. Laasgenoemde prent het ook die Palme d'Or gewen.

Die fees vier vanjaar sy 70ste herdenking. Laat in Maart 2017 is die amptelike plakkaat vir die fees, met die Italiaanse aktrise Claudia Cardinale op, bekend gestel.



</doc>
<doc id="121309" url="https://af.wikipedia.org/wiki?curid=121309" title="Skreegroen">
Skreegroen

Skreegroen stel 'n groen kleur voor. Alhoewel dit veronderstel is om 'n fluoreserende kleur te wees, bestaan daar nie tans 'n manier om fluoreserende kleure op 'n rekenaarmonitor weer te gee nie.

Volgens verskeie kleurskemas word skreegroen as volg voorgestel:

Bron: Crayola



</doc>
<doc id="121310" url="https://af.wikipedia.org/wiki?curid=121310" title="Russiese groen">
Russiese groen

Russiese groen stel die kleur van Russiese weermaguniforms voor.

Volgens verskeie kleurskemas word Russiese groen as volg voorgestel:
Bron: ISCC NBS



</doc>
<doc id="121311" url="https://af.wikipedia.org/wiki?curid=121311" title="Neongroen">
Neongroen

neongroen is 'n helderskerp skakering van groen wat in psigodeliese kuns en in mode gebruik word.

Volgens verskeie kleurskemas word neongroen as volg voorgestel:
Bron: Internet



</doc>
<doc id="121314" url="https://af.wikipedia.org/wiki?curid=121314" title="Blougesiggie">
Blougesiggie

Die blougesiggie ("Junonia oenone"), is 'n vlinder wat behoort tot die familie van vierpootskoenlappers (Nymphalidae). In Engels staan dit bekend as die "Blue pansy".


Die hoofhabitat is savanneboswêreld, maar hierdie wydverspreide spesie word ook in reënwoude, grasvelde en stedelike gebiede aangetref, ek selfs ook in besproeide areas in woestyne.

Die bokant van die vlerke is swart met 'n opvallende blou kol en rooi oogkolle, en wit merke aan die buitekant van die vlerke. Die onderkant van die agtervlerke is bruin, en dié van die voorvlerke bruin met wit merke. Die vlerkspan van die mannetjie is 40 – 50 mm, en dié van die wyfie is 48 – 52 mm. 


</doc>
<doc id="121316" url="https://af.wikipedia.org/wiki?curid=121316" title="Sunzi">
Sunzi

Sunzi of Sun Tzu (Chinees: 孙子) was 'n Chinese generaal, militêre strateeg, en filosoof wat in die tydperk van die Lente en die Herfs van antieke China gelewe het. Sunzi word tradisioneel geag as die outeur van "Die krygskuns", wat invloedryk in beide die Ooste en Weste was. Hy word vandag nog as 'n legendariese historiese figuur in dele van Asië gesien. Sunzi se geboortenaam was Sun Wu en hy het buite sy familie as Tsjantsjing bekend gestaan. In die Weste staan hy vernaamlik as Sunzi of Sun Tzu bekend, wat "Meester Sun" beteken. "Sunzi" is die Pinyin-transliterasie en "Sun Tzu" is die Wade-Giles-transliterasie.


</doc>
<doc id="121319" url="https://af.wikipedia.org/wiki?curid=121319" title="Die krygskuns">
Die krygskuns

Die krygskuns is 'n antieke Chinese militêre verhandeling uit die 5de eeu v.C. Dit is deur die antieke Chinese militêre strateeg Sunzi geskryf en dit bestaan uit dertien hoofstukke waar elke hoofstuk één aspek van oorlog bespreek. In 1080 kanoniseer Keiser Shenzong van Song "Die krygskuns" deur dit vóór in die kanon van "Sewe Militêre Klassieke" te plaas. Dit is die invloedrykste strategiese verhandeling in Oos-Asië en het onder meer Oosterse en Westerse militêre denke, besigheidstaktiek en juridiese strategie beïnvloed.

"Die krygskuns" is die eerste na die Weste gebring toe dit in 1772 deur die Jesuïet Jean Joseph Marie Amiot in Frans vertaal is. Die Britse offisier Everard Ferguson Calthrop het in 1905 'n gedeeltelike vertaling in Engels beskikbaar gestel. Die eerste volledige Engelse vertaling was 'n geannoteerde weergawe wat in 1910 deur Lionel Giles gepubliseer is. Beroemde leiers, waaronder Mao Zedong, Generaal Võ Nguyên Giáp, Generaal Douglas MacArthur, en leiers van die Japannese Keiserryk is deur "Die krygskuns" beïnvloed.


</doc>
<doc id="121324" url="https://af.wikipedia.org/wiki?curid=121324" title="Mathias Binswanger">
Mathias Binswanger

Mathias Binswanger (* 10 Oktober 1962 in St. Gallen) is 'n Switserse ekonoom. Hy is professor in ekonomie aan die Universiteit van Toegepaste Wetenskap Noordwes-Switserland in Olten, privaatdosent aan die Universiteit St. Gallen, en publikus.


</doc>
<doc id="121326" url="https://af.wikipedia.org/wiki?curid=121326" title="St. Gallen">
St. Gallen

St. Gallen (in Duits soms ook gespel as Sankt Gallen) is die administratiewe setel van die gelyknamige Switserse kanton. Die stad het sy oorsprong in 'n nedersetting wat vlakby die Middeleeuse klooster St. Gallen (gestig in 719) ontstaan het en ook daarna vernoem is. Volgens oorlewerings was die Ierse monnik en hermiet Gallus die klooster se naamgewer. 

St. Gallen is in die oorgangsgebied tussen die saggies golwende Bodenmeerstreek en die Appenzell-voetheuwels op 'n hoogte van tussen 496 en 1 074 m geleë. Die historiese stadskern het in 'n vallei in die hoër geleë deel van die stadsgebied ontstaan. Die moeilike terrein - riviere soos Sitter en Goldach het diep ravyne in die plaaslike landskap gesny - het nog tot in die middel van die 19de eeu vervoer in die gebied belemmer. Sedert 1856 verbind spoorlyne die stad met ander dele van Switserland en die buiteland. Danksy sy ligging by die kruispunt van belangrike spoorwegroetes tussen Zürich en München en tussen die Bodenmeer en Luzern het St. Gallen tot 'n vervoerspilpunt ontwikkel. Vandag is St. Gallen daarnaas 'n ekonomiese, opvoedkundige, geneeskundige en kulturele sentrum vir Noordoos-Switserland en dele van die aangrensende buiteland.

St. Gallen het oorspronklik oor sowat 4 km gestrek, en eers in 1918 is die stadsgebied merkbaar vergroot tot die huidige 39,4 km deur die insluiting van twee aangrensende munisipaliteite, Straubenzell en Tablat.



</doc>
<doc id="121330" url="https://af.wikipedia.org/wiki?curid=121330" title="Malvabloutjie">
Malvabloutjie

'n Malvabloutjie ("Cacyreus marshalli") is 'n vlinder in die familie van Bloutjie-skoenlappers ("Lycaenidae"). Dit staan in Engels bekend as die "Geranium bronze".

Waarskynlik oorspronklik net in die suidwestelike dele van Suid-Afrika, maar dit het versprei na die res van die land, en selfs na Europa as gevolg van die spesie se aanpassing by gekweekte malvas. Dit word as 'n pes beskou in Spanje en het ook die Verenigde Koninkryk bereik.

Parke en tuine, rioolputte, berge, kuslyne, heuwels, vleilande en vlaktes.

Die vlerkspan van die wyfie is 18–27 mm en dié van die mannetjie is 15–23 mm. Die bokant van die vlerke is bruin. Die onderkant van die vlerk is bruin met wit spikkels en vlekke.

Die malvabloutjie ("Cacyreus marshalli") word dikwels verwar met die "Cacyreus tespis" (waterbloutjie) wat baie dieselfde lyk, maar die bovlerk het nie die blou skynsel wat die waterbloutjie het nie.


</doc>
<doc id="121332" url="https://af.wikipedia.org/wiki?curid=121332" title="Ralierooivlerkie">
Ralierooivlerkie

'n Ralierooivlerkie ("Axiocerses tjoane") is 'n vlinder in die familie van Bloutjie-skoenlappers ("Lycaenidae"). Dit staan in Engels bekend as die "Common scarlet" of "Eastern scarlet".


Heuwels en vlaktes. Die ruspes vreet hoofsaaklik aan witdoring, soetdoring, papierbasdoring en huilboom.

Die vlerkspan van die wyfie is 25–34 mm en dié van die mannetjie is 24–32 mm. Die bokant van die vlerke is rooi met swart merke. Die onderkant van die vlerke van beide geslagte is kripties.


</doc>
<doc id="121334" url="https://af.wikipedia.org/wiki?curid=121334" title="Broodrolletjie">
Broodrolletjie

Broodrolletjies is klein ronde of langwerpige broodjies wat op 'n bakplaat gebak word. Dit word algemeen gebruik vir die maak van hamburgers en worsbroodjies, en kan ook vir die maak van toebroodjies gebruik word.


</doc>
<doc id="121335" url="https://af.wikipedia.org/wiki?curid=121335" title="Paasbolletjie">
Paasbolletjie

Paasbolletjies is soet, gekruide broodjies wat rosyntjies of korinte bevat, met 'n kruis bo-op. Dit word tradisioneel deur Christene geëet op Goeie Vrydag.


</doc>
<doc id="121340" url="https://af.wikipedia.org/wiki?curid=121340" title="Piesangbrood">
Piesangbrood

Piesangbrood is 'n soet brood wat fyngedrukte piesang bevat.


</doc>
<doc id="121344" url="https://af.wikipedia.org/wiki?curid=121344" title="Mieliebrood">
Mieliebrood

Mieliebrood is 'n brood wat mielies of mieliemeel bevat. In Suid-Afrika word mieliebrood dikwels van bruismeel en geroomde suikermielies gemaak. Mieliebrood, gemaak van wit of geel mieliemeel, is 'n algemene brood in die VSA.


</doc>
<doc id="121348" url="https://af.wikipedia.org/wiki?curid=121348" title="Mosbolletjies">
Mosbolletjies

Mosbolletjies is 'n tradisionele Suid-Afrikaanse brood wat gemaak word van deeg deursuur met druiwemos, en gegeur met anys. Mosbolletjies is eerste deur die Franse Hugenote gemaak, en is soortgelyk aan die Franse "Brioche".


</doc>
<doc id="121350" url="https://af.wikipedia.org/wiki?curid=121350" title="Volhoubaarheid">
Volhoubaarheid

In die ekologie is volhoubaarheid (van onderhou en vermoë) die eienskap van biologiese stelsels om onbepaald divers en produktief te bly. Langlewende en gesonde vleilande en woude is voorbeelde van volhoubare biologiese stelsels. In meer algemene terme is volhoubaarheid die uithouvermoë van die stelsels en prosesse. Die basiese beginsel vir volhoubaarheid is volhoubare ontwikkeling, wat die vier onderlinge terreine insluit van die ekologie, ekonomie, politiek en kultuur. Volhoubaarheidswetenskap is die studie van volhoubare ontwikkeling en omgewingswetenskap.

Volhoubaarheid kan ook gedefinieer word as 'n sosio-ekologiese proses wat gekenmerk word deur die nastreef van 'n gemeenskaplike ideaal. 'n Ideaal is per definisie onbereikbaar binne 'n gegewe tyd en ruimte. Deur dit egter aanhoudend en dinamies te benader, is 'n volhoubare stelsel die uiteindelik resultaat.

Gesonde ekosisteme en omgewings is nodig vir die oorlewing van die mens en ander organismes. Maniere om die negatiewe menslike impak te verminder is omgewingsvriendelike chemiese ingenieurswese, die bestuur van omgewingshulpbronne en die beskerming van die omgewing. Inligting word verkry van groen chemie, aardwetenskap, omgewingswetenskap en bewarings-biologie. Ekologiese ekonomie bestudeer akademiese navorsing wat daarop gemik is om menslike ekonomieë en natuurlike ekosisteme te behandel.
Om in die rigting van volhoubaarheid te beweeg is ook 'n sosiale uitdaging wat die internasionale en nasionale reg, stedelike beplanning en vervoer, plaaslike en individuele lewenstyle en etiese verbruikerswese behels. Maniere om meer volhoubaar te lewe kan baie vorme aanneem, soos die herstrukturering van lewensomstandighede (bv., eko-dorpies, eko-munisipaliteite
en volhoubare stede), die herwaardering van ekonomiese sektore (permakultuur, groen geboue, volhoubare landbou), of werks-  praktyke (volhoubare argitektuur). Daar kan gebruik gemaak word van die wetenskap om nuwe tegnologie te ontwikkel (groen tegnologie, hernubare energie en volhoubare delings- en smeltingskrag), of deur die ontwerp van stelsels op buigsame en omkeerbare wyses, en die aanpassing van individuele lewenstyle wat natuurlike hulpbronne bewaar.

"Die term ‘volhoubaarheid’ moet gesien word as die mensdom se teikendoel van menslike ekosisteembalans (homeostase), terwyl ‘volhoubare ontwikkeling’ verwys na die holistiese benadering en temporale prosesse wat ons lei tot die eindpunt van volhoubaarheid."(305) Ten spyte van die toenemende gewildheid van die term "volhoubaarheid", is en bly die moontlikheid dat menslike samelewings volhoubaarheid van die omgewing sal bereik 'n groot vraagstuk – gesien in die lig van die agteruitgang van die omgewing, klimaatsverandering, oorbenutting, bevolkingsgroei en samelewings se najaag van onbeperkte ekonomiese groei in 'n geslote stelsel.

Die term “volhoubaarheid” is afgelei van die latynse "sustinere "("tenere - "te hou; "sub - "op). Onderhou kan beteken "handhaaf", "ondersteuning", of "verduur". Sedert die 1980's is volhoubaarheid  meer gebruik in die sin van die menslike volhoubaarheid op die planeet Aarde en dit het gelei tot die mees aangehaalde definisie van volhoubaarheid as 'n deel van die konsep van volhoubare ontwikkeling; die van die Brundtland-Kommissie van die Verenigde Nasies op Maart 20, 1987: "volhoubare ontwikkeling is ontwikkeling wat aan die behoeftes van die huidige voldoen sonder om die vermoë van toekomstige geslagte te kompromitteer om in hulle eie behoeftes te voorsien."

Die “2005 World Summit on Social Development” het volhoubare ontwikkelingsdoelwitte geïdentifiseer, soos ekonomiese ontwikkeling, sosiale ontwikkeling en omgewingsbewaring. Hierdie siening is uitgedruk as 'n illustrasie deur drie elipse wat oorvleuel te gebruik om aan te dui dat die drie pilare van volhoubaarheid nie gesamentlik uitsluitend is nie en ook gesamentlik ondersteunend kan wees. Hulle is trouens interafhanklik en kan op die lang duur nie sonder mekaar bestaan nie. Hierdie drie pilare het as grondslag gedien vir talle volhoubaarheidsstandaarde en sertifiseringstelsels oor die afgelope aantal jare, veral in die voedselindustrie. Standaarde wat vandag spesifiek verwys na die driedubbele onderskrywing van die “Rainforest Alliance”, “Fairtrade” en “UTZ Certified”.  Sommige volhoubaarheidskenners verwys na vier pilare van volhoubaarheid of 'n viervoudige onderskrywing. Een van die pilare is toekomstige geslagte wat die langtermyngedagte benadruk wat met volhoubaarheid geassosieer word. Daar is ook die menings dat bronbenutting en finansiële volhoubaarheid pilare van volhoubaarheid is.

Volhoubare ontwikkeling bestaan deur die balansering van plaaslike en globale pogings om te voldoen aan basiese menslike behoeftes sonder die vernietiging of afgradering van die natuurlike omgewing.  Die vraag is dan hoe om die verhouding tussen hierdie behoeftes en die omgewing voor te stel.

'n Studie van 2005 het daarop gewys dat omgewingsgeregtigheid net so belangrik is soos volhoubare ontwikkeling. Herman Daly, 'n ekologiese ekonoom, het gevra "wat is die nut van 'n saagmeule sonder 'n bos?"  Vanuit hierdie perspektief is die ekonomie 'n substelsel van die menslike samelewing, wat 'n substelsel is van die biosfeer, en 'n wins in een sektor is 'n verlies in die ander. Hierdie perspektief het gelei tot die figuur van die "ekonomie" binnekant die "samelewing" binne die "omgewing".

Die eenvoudige definisie dat volhoubaarheid iets is wat "die kwaliteit van die menslike lewe verbeter binne die drakrag van ondersteunende eko-stelsels" dra die idee, hoewel vaag, dat volhoubaarheid kwantifiseerbare grense het. Maar volhoubaarheid is ook 'n oproep tot aksie, 'n voortdurende taak of "reis" en dus 'n politieke proses; dus stel ’n paar definisies gemeenskaplike doelwitte en waardes voor. Die Earth Charter praat van "'n volhoubare globale samelewing gegrond op respek vir die natuur, universele menseregte, ekonomiese geregtigheid, en 'n kultuur van vrede." Dit stel 'n meer komplekse prentjie van volhoubaarheid voor, wat die belangrikheid van die "politieke" domein insluit.

Volhoubaarheid impliseer verantwoordelike en pro-aktiewe besluitneming en innovasie wat negatiewe impak verminder en balans hou tussen ekologiese veerkragtigheid, ekonomiese welvaart, politieke geregtigheid en kulturele lewenskragtigheid om 'n gewenste planeet vir alle spesies nou en in die toekoms te verseker. Spesifieke tipes van volhoubaarheid sluit in volhoubare landbou, volhoubare argitektuur of ekologiese ekonomie. Die begrip “volhoubare ontwikkeling” is belangrik, maar sonder duidelike teikens 'n ongefokusde term soos "vryheid" of "geregtigheid". Dit is ook al beskryf as 'n "dialoog van waardes wat die sosiologie van ontwikkeling uitdaag".

Terwyl die "United Nations Millennium Declaration "beginsels en verdrae oor volhoubare ontwikkeling geïdentifiseer het met inbegrip van ekonomiese ontwikkeling, sosiale ontwikkeling en die beskerming van die omgewing, het dit voortgegaan met drie domeine: ekonomie, die omgewing en sosiale volhoubaarheid. Meer onlangs, met behulp van 'n sistematiese domein model wat reageer op die debatte oor die afgelope dekade, het die “"Circles of Sustainability"” benadering vier domeine onderskei, naamlik ekonomiese, ekologiese, politieke en kulturele volhoubaarheid. Dit is in ooreenstemming met die “"United Nations Agenda 21"”, wat kultuur bepaal as die vierde domein van volhoubare ontwikkeling.  Die model word nou gebruik deur organisasies soos die "United Nations Cities Programme" en "Metropool".

Nog 'n model dui daarop dat die mens probeer om al sy behoeftes en aspirasies te bereik deur middel van sewe modaliteite, naamlik: ekonomie, gemeenskap, beroepsgroepe, die regering, die omgewing, kultuur, en fisiologie. Van die globale tot die individuele menslike skaal, kan elk van die sewe modaliteite gesien word op sewe hiërargiese vlakke. Menslike volhoubaarheid kan bereik word deur volhoubaarheid op alle vlakke van die sewe modaliteite te bereik.

Integrale elemente van volhoubaarheid is navorsing en innoverende denke. Deur goeie boerderypraktyke te beoefen verseker dit dat boere volle voordeel kry van die omgewing terwyl hulle dit bewaar vir die nageslag. Navorsing en innovasie in Europa word finansieel ondersteun deur die program" Horizon 2020", wat oop is vir deelname wêreldwyd.

Veerkragtigheid in die ekologie is die vermoë van 'n ekosisteem om versteuring te absorbeer en nog steeds sy basiese struktuur en lewensvatbaarheid te behou. Veerkragtigheidsdenke ontwikkel uit die behoefte om interaksies tussen mensgemaakte stelsels en natuurlike ekosisteme op 'n volhoubare manier te bestuur, ten spyte van die feit dat 'n definisie ontwykend bly vir die beleidmakers. Dit kyk hoeveel ekologiese stelsels aanvalle van menslike versteurings kan weerstaan en nog steeds die dienste lewer wat huidige én toekomstige geslagte nodig het. Dit is ook gemoeid met die verbintenis van geopolitieke beleidmakers om noodsaaklike ekologiese hulpbronne te bevorder en te bestuur en daardeur veerkragtigheid te bevorder en volhoubaarheid te bereik van hierdie noodsaaklike hulpbronne tot voordeel van toekomstige generasies. Die veerkragtigheid van 'n ekosisteem, en daardeur ook sy volhoubaarheid, kan redelik gemeet word deur gebeure waar die kombinasie van natuurlike, hernubare magte (sonenergie, water, grond, atmosfeer, plantegroei, en biomassa) interaksie het met die energie wat vrygestel word deur versteurings in die ekosisteem.

'n Praktiese siening van volhoubaarheid is geslote stelsels wat prosesse van produktiwiteit onbepaald in stand hou deur die vervanging van die hulpbronne wat gebruik word deur mense met hulpbronne van gelyke of groter waarde deur dieselfde mense sonder om natuurlike biotiese stelsels te bedreig. Op hierdie manier kan volhoubaarheid konkreet gemeet word in menslike projekte as daar deursigtige rekenskap is van die hulpbronne wat teruggeplaas word in die ekosisteem om die wat verplaas is, te vervang. In die natuur kom rekenskap natuurlik deur middel van 'n proses van aanpassing as 'n ekosisteem terugkeer na lewensvatbaarheid na 'n eksterne versteuring. Die aanpassing is 'n veelvoudige proses wat begin met die versteuringsgebeurtenis (aardbewing, vulkaniese uitbarsting, orkaan, tornado, vloed of donderstorm), gevolg deur die opname, benutting of wegkeer van die energie wat die eksterne kragte geskep het.

In die ontleding van stelsels soos stedelike en nasionale parke, damme, plase en tuine, temaparke, oopput myne en water opvanggebiede, is een manier om te kyk na die verhouding tussen volhoubaarheid en veerkragtigheid deur met 'n langtermyn visie te kyk na volhoubaarheid, en veerkragtigheid te sien as die kapasiteit van menslike ingenieurs om op die onmiddellike omgewing en gebeure te reageer.


</doc>
<doc id="121354" url="https://af.wikipedia.org/wiki?curid=121354" title="Soöxantella">
Soöxantella

Soöxantellas is enkelsellige dinoflagellate wat in simbiose met mariene ongewerweldes soos korale, jellievisse en seeanemone kan leef. Die meeste soöxantellas val in die genus Symbiodinium, maar sommige is van die genus "Amphidinium" en ander, nog ongeïdentifiseerde taksons kan soortgelyke endosimbiotiese neigings hê. Die naam "Zooxanthella" vir 'n genus (Brandt 1881) word nie meer aanvaar nie. In varswaterhabitats is soortgelyke endosimbionte bekend as soöchlorellas.

Soöxantellas is fotosintetiese organismes wat chlorofil a en c en dinoflagellaatpigmente bevat. Dit verskaf die gelerige en bruinerige kleure wat kenmerkend van baie van die gasheerspesies is. In die dag verskaf hulle aan hul gashere die organiese koolstofprodukte van fotosintese; soms verskaf dit tot 90% van die gasheer se energiebehoeftes vir metabolisme, groei en voortplanting. Op hul beurt kry hulle voedingstowwe, koolstofdioksied en ’n hoër posisie met toegang tot sonlig.

Dinoflagellate is eers as alge geklassifiseer, maar val nou in ’n groot en uiteenlopende groep bekend as Chromalveolata of Chromista waartoe alle dinoflagellate behoort. 
Soöxantellas kan alleen voorkom of in die weefsel van ’n gasheer aanwesig wees enword veral met rifbouende korale verbind, maar kom ook in ander ongewerweldes en protiste voor; hul gashere sluit in baie seeanemone, jellievisse, sekere weekdiere soos die reusemossel "Tridacna", sponse en platwurms. Baie verskillende spesies soöxantellas kom in gasheerorganismes voor, elk met sy eie aanpassingsvermoë en vlak van verdraagsaamheid teenoor verskillende omgewingsfaktore.

Koraalbleiking kom voor wanneer korale hul soöxantellas uitwerp in reaksie op omgewingstres. Hierdie proses is vermoedelik ’n verdedigingsmeganisme om die korttermyn- metaboliese las op die koraal te verlig. ’n Koraal wat sy soöxantellas uitgewerp het, kan later deur ’n ander spesie beset word wat beter aangepas is by die spesifieke stresfaktore wat in die omgewing teenwoordig is. Daar is egter ’n kans dat die koraal kan doodgaan voordat dit gebeur.



</doc>
<doc id="121355" url="https://af.wikipedia.org/wiki?curid=121355" title="Kultuurteorie">
Kultuurteorie

Kultuurteorie is 'n vertakking van vergelykende antropologie en semiotiek.



</doc>
<doc id="121357" url="https://af.wikipedia.org/wiki?curid=121357" title="Kuit">
Kuit

Kuit is die eiers en sperma wat waterdiere in die water vrylaat vir voortplanting. Die proses word kuitskieting genoem. Die meeste waterdiere, behalwe watersoogdiere en reptiele, plant voort deur kuit te skiet.

Kuit bestaan uit die voortplantingselle (gamete) van baie waterdiere; baie sal bevrug raak en kleintjies tot gevolg hê. Kuitskieting behels gewoonlik dat wyfies hul onbevrugte eiers in die water vrylaat, gewoonlik in groot hoeveelhede, terwyl mannetjies terselfdertyd of net daarna spermselle vrylaat om die eiers te bevrug.

Die meeste visse plant voort deur kuitskieting, so ook die meeste ander waterdiere – skaaldiere soos krappe en garnale, weekdiere soos oesters en pylinkvisse, stekelhuidiges soos seekastaiings en seekomkommers, amfibieë soos paddas en watersalamanders, waterinsekte soos eendagsvlieë en muskiete asook korale, wat eintlik klein seediertjies is en nie plante nie. Fungi soos sampioene stel ook ’n wit, veselagtige stof vry wat die matriks vorm waaruit hulle groei.

Daar is baie verskillende maniere waarop kuitskieting plaasvind; dit hang af van die seksuele verskille in anatomie, hoe die geslagte by mekaar aansluiting vind, waar en hoe die kuit geskiet word en of die kuit daarna bewaak word of nie.



</doc>
<doc id="121358" url="https://af.wikipedia.org/wiki?curid=121358" title="Weste">
Weste

Die Weste of Westerse wêreld verwys na Europa en 'n groep gemeenskaplike lande. Die terme "awendland" en "aandland" (Latyn: "occidens", "sonsondergang, Weste") verwys na Europa in 'n digterlike konteks. Die idee van 'n Westerse deel van die wêreld begin by die Grieks-Romeinse beskawing, Judaïsme, en Christendom.



</doc>
<doc id="121360" url="https://af.wikipedia.org/wiki?curid=121360" title="Poliep">
Poliep

’n Poliep in dierkunde is een van die twee vorms wat in die filum Cnidaria aangetref word; die ander is ’n kwalvorm. Poliepe is min of meer silindries en verleng by die as van die vaasvormige lyf. In alleenloperpoliepe is die voetstuk vas aan die voedingsbodem deur middel van ’n hegskyf bekend as die basaalplaat, terwyl dit in kolonies poliepe aan ander poliepe verbind is, óf direk of indirek. Die orale punt bevat die mondopening en word omring deur tentakels.



</doc>
<doc id="121361" url="https://af.wikipedia.org/wiki?curid=121361" title="Lêer">
Lêer

'n Rekenaarlêer of gewoon lêer (Engels: file) is 'n rekenaarhulpbron wat dit moontlik maak om data in 'n rekenaartoestel te registreer. 'n Vergelyking kan getref word tussen die neerskryf van woorde op papier en die skryf van inligting na 'n rekenaarlêer.



</doc>
<doc id="121364" url="https://af.wikipedia.org/wiki?curid=121364" title="Eksoskelet">
Eksoskelet

’n Eksoskelet (van die Griekse έξω "éxō", "buite", en σκελετός "skeletos", "skelet") is die eksterne skelet wat ’n dier se lyf ondersteun en beskerm, in teenstelling met die interne of endoskelet van byvoorbeeld ’n mens.

Voorbeelde van diere met eksoskelette sluit in insekte soos sprinkane en kakkerlakke, en skaaldiere soos krappe en krewe. Die skulpe of doppe van sekere weekdiere soos sponse, slakke, chitone en seilslakke is ook eksoskelette. Sommige diere soos skilpaaie het beide ’n endo- en eksoskelet.



</doc>
<doc id="121366" url="https://af.wikipedia.org/wiki?curid=121366" title="Elektroniese dokument">
Elektroniese dokument

'n Elektroniese dokument is 'n rekenaarlêer wat bedoel is vir gebruik in elektroniese formaat sowel as in gedrukte formaat. Aan die begin van rekenaars was afvoer noodwendig op papier gedruk, maar met die koms van rekenaarnetwerke het dit meer gerieflik geword om elektroniese dokumente eerder as gedrukte dokumente te deel.



</doc>
<doc id="121368" url="https://af.wikipedia.org/wiki?curid=121368" title="National Review">
National Review

National Review (NR) is 'n Amerikaanse halfmaandelikse tydskrif wat op nuus en kommentaar in verband met politieke, sosiale, en kulturele sake fokus. Die tydskrif is deur die outeur William F. Buckley Jr. in 1955 gestig en die redakteur in 2017 was Rich Lowry. Dit speel sedert stigting 'n noemenswaardige rol in die ontwikkeling van konserwatisme in die Verenigde State. Die aanlyn weergawe, onder redaksie van Charles C. W. Cooke, heet National Review Online. Die aanlynweergawe stel inhoud en artikels beskikbaar wat nie in die gedrukte weergawe verskyn nie.



</doc>
<doc id="121369" url="https://af.wikipedia.org/wiki?curid=121369" title="Hydrozoa">
Hydrozoa

Hydrozoa (van antieke Grieks ὕδρα "hydra", "seeslang", en ζῷον "zoon", "dier") is ’n klas baie klein, roofsugtige diere. Sommige kom alleen voor en ander in kolonies; die meeste woon in soutwater. Die kolonies van die koloniale spesies kan groot wees, en in sommige gevalle kan die gespesialiseerde diertjies nie buite die kolonie oorleef nie. ’n Paar genusse in die klas kom in varswater voor. Die klas is verwant aan die jellievis en korale en behoort tot die filum Cnidaria.

Sommige voorbeelde van Hydrozoa is varswaterjellievisse ("Craspedacusta sowerbyi"), varswaterpoliepe ("Hydra"), "Obelia", "Physalia physalis" en lugvarings ("Sertularia argentea").

Die Hydrozoa-spesies het heeltemal verskillende vorme, leefwyses en afmetings. Die meeste spesies sluit beide ’n poliep- en kwalfase in hul lewenstadiums in, hoewel sommige net die een of die ander het. "Hydra" het byvoorbeeld geen kwalfase nie, terwyl "Liriope" nie ’n hidroïedfase het nie.

Die hidroïedvorm is gewoonlik koloniaal, met verskeie poliepe wat aan mekaar verbind is deur buisagtige weefsel. Die kolonies is gewoonlik klein, nie meer as ’n paar sentimeter breed nie, maar sommige in die orde Siphonophorae kan verskeie meter groot word. Hulle het ’n tak- of waaiervormige voorkoms na gelang van die spesie. 

Die kwalvormige Hydrozoa is kleiner as die tipiese jellievis – van 0,5 tot 6 cm breed. Hoewel die meeste spesies ’n kwalfase het, is dit by sommige net ’n seksueel voortplantende knop op die oppervlak van die kolonie. Soms het die knoppe geen mond of tentakels nie en bestaan hulle hoofsaaklik uit ’n geïsoleerde teelklier.

Die liggaam bestaan uit ’n ronde sambreelvorm omring deur tentakels. ’n Buisvormige struktuur hang van die middel van die sambreel af en sluit die mond aan sy punt in. Netelselle kom aan die tentakels en om die mond voor. Die mond lei na ’n sentrale maagopening. 

Hydrozoa is meestal karnivore. Hulle gebruik hul tentakels om klein planktondiertjes en visse te vang. Sommige lewe in simbiose met alge in hul weefsel. Hier kom sowel geslagtelike as ongeslagtelike voortplanting voor. Die meeste spesies is nie gevaarlik vir die mens nie, maar sommige het ’n dodelike netelgif. Self word hulle deur slakke en ander weekdiere, wurms, seespinnekoppe, seesterre en visse geëet.

Die hidropoliep "Turritopsis nutricula" is in staat om homself op ’n volwasse leeftyd terug te verander in ’n jeugdige poliep. Dit is die enigste bekende potensieel onsterflike dier ter wêreld.



</doc>
<doc id="121377" url="https://af.wikipedia.org/wiki?curid=121377" title="Senosark">
Senosark

Die senosark in koraalriwwe is die lewende weefsel wat die skelette van die verskillende korale met mekaar verbind. Dit skei ’n stof af waarin die poliepe geanker is. 

Die senosark bevat ook die gastrovaskulêre kanaalstelsel wat poliepe in staat stel om voedingstowwe en simbiotiese soöxantellas uit te ruil.



</doc>
<doc id="121378" url="https://af.wikipedia.org/wiki?curid=121378" title="Robert Schuman">
Robert Schuman

Jean-Baptiste Nicolas Robert Schuman [] (* 29 Junie 1886 in Clausen, nou deel van Luxemburg; † 4 September 1963 in Scy-Chazelles) was 'n Franse staatsman met oorspronklik Duitse burgerskap. Hy was 'n vrome katoliek en lid van die Christendemokratiese party.

Schuman het homself as 'n ware Europeër beskou. Hy is in Luxemburg met Duitse burgerskap gebore. As moedertaal het hy die dialek van Lotaringe gepraat. In 1918 het hy Franse burger geword omdat Lotaringe deur Frankryk ingelyf is. Hy het hom in die Tweede Wêreldoorlog by die Franse Weerstand aangesluit. Ná die oorlog het hy as Franse minister van buitelandse sake die versoening met Duitsland bepleit.

Hy is veral bekend vanweë die Schumanverklaring van 9 Mei 1950 wat as die begin van die Europese eenwording beskou word wat tot die huidige Europese Unie gelei het. Saam met Jean Monnet word hy as die "vaders van Europa" beskou.

Robert Schuman se pa, Jean-Pierre Schuman (1837–1900), is in Évrange (Ewringen) gebore, wat in Lotaringe naby die grens met Luxemburg lê. In 1871 is hierdie gebied deur die Duitse Ryk ingelyf. Robert se ma, Eugénie Duren (1864–1911), is in Bettemburg gebore en was Luxemburgs. Sy het deur haar huwelik in 1884 die Duitse burgerskap gekry. Robert Schuman is in Clausen wat nou 'n deel van die stad Luxemburg is gebore, maar het Die Duitse burgerskap gekry. Die Franse taal het hy eers in die skool begin om te leer en hy het altyd 'n moeselfrankiese aksent behou.

Sy oom Fernand Schuman, was lid van die parlement van Elsas-Lotaringe.

In 1904 slaag hy in Metz aan die keiserlike gymnasium. Hy studeer regte aan die Rheinische Friedrich-Wilhelms-Universiteit in Bonn. In 1910 ontvang hy sy doktorsgraad Berlyn ("summa cum laude"). Ná sy ma in 1911 in 'n ongeval dood is, oorweeg hy om priester te word, maar uiteindelik besluit hy om leek te bly. Hy het nogtans nooit getroud en het sy hele lewe in selibaat geleef.

In 1912 slaag hy vir die tweede staatseksamen. Hy open in Junie 1912

Ná die anneksasie van Elsas-Lotaringe deur Frankryk in 1919 het hy vir die "Union Républicaine Lorraine" lid van die Franse Nasionale Vergadering (die parlement) geword. Van 1928–1936 is Schuman voorsitter van die Komitee Elsas-Lotaringe. Hy is tydelik vise-president van die Huis van Verteenwoordigers. Hy behou sy setel in die parlement in die vroeë dae van die Tweede Wêreldoorlog, maar in 1941 word hy deur die Gestapo inhegtenisgeneem. Schuman word in Metz en in Neustadt an der Weinstraße gevange gehou, maar in 1942 het hy daarin geslaag om te ontsnap. Hy het toevlug gevind in die klooster van Notre-Dame-des-Neiges in Saint-Laurent-les-Bains in Ardèche.

Na afloop van die oorlog is Robert Schuman opnuut lid van die Nasionale Vergadering. In 1946 word hy minister van Finansies en in 1947 Eerste Minister van die Franse Vierde Republiek. Hierdie republiek word deur groot instabiliteit gekenmerk en van 1948 tot 1952 is hy minister van buitelandse sake in agt verskillende regerings. In hierdie tyd het hy bekend geword deur sy pogings om versoening met Duitsland tot stand te bring. In 1950 word die Schumanverklaring afgekondig en in 1951 lei dit tot die Verdrag van Parys wat volgens hom die eerste stap in die rigting van 'n Europese Federasie sal wees. Sy planne word nogtans in Frankryk min gesteun en in 1952 moet hy bedank.

In 1955 word die Europese Konvensie oor Menseregte deur 26 Europese lande onderteken waaraan Schuman aan bygedra het. In 1953–1958 onderneem hy talle lesings waarin hy die idee van 'n verenigde Europa bevorder. In 1955 word hy aangestel as minister van Justisie.

In 1957 sien hy met die Verdrag van Rome dat die Europese eenwording 'n stap verder gaan en in 1958 word hy gekies om die eerste president van die Europese Parlement te word, wat origens uiters min mag verkry. Hy kry wel in verskeie lande erkenning vir sy werk en word geëer met 'n eredoktoraat van die universiteit Leuven en die Karelsprys van die stad Aken.

Robert Schuman sterf op 4 September in Scy-Chazelles naby Metz.




</doc>
<doc id="121381" url="https://af.wikipedia.org/wiki?curid=121381" title="Uitloper (biologie)">
Uitloper (biologie)

Uitlopers of stolonne in biologie is horisontale verbindings tussen organismes. Hulle kan deel van die organisme of van sy skelet wees. By diere is uitlopers gewoonlik eksoskelette.

In plantkunde is uitlopers stingels wat op die grondoppervlak of net onder die grond groei en waaruit nuwe plante spruit. Risome, daarenteen, is wortelagtige stingels wat óf bogronds horisontaal óf ondergronds in ander rigtings kan groei. Alle horisontale stingels is dus nie uitlopers nie. 

Plante met uitlopers word uitlopervormend genoem. Dit is ’n voortplantingstrategie en die kompleks van individue wat deur ’n moederplant en al sy klone gevorm word, word ’n geneet genoem.

Uitlopers kan lang stingellitte hê of nie. Die blare aan die uitloper is gewoonlik baie klein, maar kan ook van normale grootte wees.

Uitlopers ontstaan aan die basis van die plant. In aarbeie is die basis bogronds, maar in baie knolplante met risome is die uitlopers ondergronds en vorm hulle lote wat op die punte of by die stingelknope uit die grond lig. Die knope van die uitlopers produseer wortels, en hormone wat deur die wortels vervaardig word, veroorsaak dat die uitloper lote met normale blare vorm. 

Ná die vorming van die nuwe plant gaan die uitloper gewoonlik ná ’n jaar of twee dood, terwyl risome nog jare lank of solank as wat die plant lewe, kan voortbestaan. 

’n Aantal plante het risome op grondvlak of bogronds, soos baie orgideespesies.

Sommige mosdiertjies en sagte korale vorm kolonies deurdat individuele diertjies deur uitlopers verbind word. 



</doc>
<doc id="121383" url="https://af.wikipedia.org/wiki?curid=121383" title="Kanarieklimop">
Kanarieklimop

'n Kanarieklimop ("Senecio tamoides") is 'n immergroen rankplant in die familie Asteraceae, wat inheems is aan Suid-Afrika, Swaziland en Zimbabwe.

Immergroen rankplant met glansblare wat tot 4 m hoog word. Groot blomkoppe met heldergeel madeliefagtige blomme en 'n geurige reuk, wat blom vanaf Maart tot Julie.


</doc>
<doc id="121385" url="https://af.wikipedia.org/wiki?curid=121385" title="Zoantharia">
Zoantharia

Zoantharia (ook Zoanthidea of Zoanthiniaria) is ’n orde van die filum Cnidaria wat algemeen in koraalriwwe, die diepsee en baie ander see-omgewings dwarsoor die wêreld aangetref word. Hulle het ’n verskeidenheid kolonieformasies en talle kleure. Hulle kom voor as individuele poliepe, vas aan ’n stolon of ’n mat wat geskep kan word van klein stukkies sediment, sand en rotse. 

Hulle is van die mees algemene korale in rifakwariums, plant maklik voort en kan in baie watertoestande groei.

Die families en genusse in die orde Zoantharia is:



</doc>
<doc id="121386" url="https://af.wikipedia.org/wiki?curid=121386" title="World Register of Marine Species">
World Register of Marine Species

Die World Register of Marine Species (WoRMS) is ’n databasis met ’n gesaghebbende en omvattende lys name van mariene organismes.

Die inhoud word deur wetenskaplike kenners van elke groep organismes geredigeer en onderhou. Hulle kontroleer die gehalte van die inligting, wat verkry word uit vaktydskrifte en ander databasisse. WoRMS gee geldige name vir alle mariene organismes, maar verskaf ook inligting oor sinonieme en ongeldige name. Die databasis word voortdurend bygewerk terwyl nuwe spesies ontdek en deur wetenskaplikes beskryf word. Die name en taksonomie van bestaande spesies word dikwels gekorrigeer of verander namate nuwe navorsing voortdurend gepubliseer word.


</doc>
<doc id="121391" url="https://af.wikipedia.org/wiki?curid=121391" title="Hexacorallia">
Hexacorallia

Hexacorallia is ’n subklas van Anthozoa wat uit sowat 4 300 spesies waterorganismes bestaan wat as poliepe voorkom; hulle het gewoonlik tentakels in veelvoude van ses. Dit sluit al die steenkorale in, waarvan die meeste in kolonies voorkom en koraalriwwe vorm, sowel as al die seeanemone en soantiede, wat geklassifiseer word in ses bestaande ordes. 

Hexacorallia word beskou as monofileties (met al sy spesies wat van ’n enkele voorsaat afstam); sommige meen egter baie van die huidige ordes is nie. Histories is Ceriantharia en Antipatharia beskou as aparte subklasse met die naam Ceriantipatharia, maar meer onlangse genetiese studies plaas hulle in Hexacorallia, met Ceriantharia as die oudste groep, of basale klade. Daarvolgens is die bestaande ordes:

’n Paar uitgestorwe ordes is geëien uit hul fossiele kalsiumskelette. Daar word algemeen geglo hulle is nabye voorouers van die moderne Scleractinia en dat hulle in die Paleosoïese Era 541-242 miljoen jaar gelede voorgekom het:



</doc>
<doc id="121392" url="https://af.wikipedia.org/wiki?curid=121392" title="Octocorallia">
Octocorallia

Octocorallia (ook bekend as Alcyonaria) is ’n subklas van Anthozoa wat uit sowat 3 000 spesies waterorganismes bestaan wat as poliepe voorkom; hulle het gewoonlik tentakels in veelvoude van agt. Dit sluit sagte korale, bloukorale, seevere, seewaaiers en seeswepe in en bestaan uit drie ordes: Alcyonacea, Helioporacea en Pennatulacea. Hierdie organismes het ’n interne skelet en poliepe met agt tentakels. Nes by alle lede van Cnidaria het die diertjies ’n ingewikkelde lewensiklus wat ook ’n planktonfase insluit.

Octocoralia lyk soos steenkorale, maar het nie die kenmerkende harde skelette nie. Hul agt tentakels is veeragtig en het talle vertakkings, bekend as pinnules. Hulle is ook koloniale diere wat in ’n sagte matriks geanker is en aan mekaar verbind word deur gastrovaskulêre kanale waardeur water en voedinstowwe tussen al die lede van die kolonie uitgeruil kan word. Die skeletmateriaal bestaan uit lewende weefsel wat deur talle swerwende amebosiete afgeskei word. Hoewel dit gewoonlik sag is, word dit by sekere spesies versterk deur kalk- en horingagtige materiaal.

Octocorallia word beskou as monofileties (met al sy spesies wat van ’n enkele voorsaat afstam), hoewel die verhouding tussen die verskillende onderafdelings nie baie bekend is nie. Die seevere (Pennatulacea) en bloukorale (Helioporacea) word steeds in aparte ordes ingedeel, terwyl die huidige orde Alcyonacea histories deur vier ordes verteenwoordig is: Alcyonacea, Gorgonacea, Stolonifera en Telestacea.

Die huidige filogenie is: 



</doc>
<doc id="121393" url="https://af.wikipedia.org/wiki?curid=121393" title="Ceriantharia">
Ceriantharia

Ceriantharia (ook silinderrose en viltkokeranemone genoem) is ’n subklas van Anthozoa wat baie soos seeanemone lyk. Hulle kom alleen voor en is begrawe in sagte sediment. Hulle woon in silinders en kan hulle daarin terugtrek; die silinders bestaan uit veselagtige materiaal wat deur organelles afgeskei word. 

Silinderrose het ’n kroon van tentakels wat uit twee kranse bestaan met tentakels van verskillende groottes. Die buitenste krans het groot tentakels wat uitwaarts strek. Dit word dunner na die punte en word meestal gebruik vir die vang van kos en vir verdediging. Die kleiner, binneste tentakels word regop gehou en gebruik vir die hantering van kos en vir spysvertering.





</doc>
<doc id="121398" url="https://af.wikipedia.org/wiki?curid=121398" title="Tekslêer">
Tekslêer

'n Tekslêer is 'n tipe rekenaarlêer en elektroniese dokument wat as 'n reeks lyne van teks in elektroniese formaat gestoor word. 'n Tekslêer bestaan binne 'n rekenaarlêerstelsel. Soms word daar aan die einde van 'n tekslêer een of meer spesiale karakters geplaas om die einde van die lêer aan te dui. Hierdie karakters staan as einde-van-lêer-karakters (Engels: "end-of-file characters" of "EOF characters") bekend en was vereis onder CP/M- en MS-DOS-bedryfstelsels. In moderne bedryfstelsels soos Windows en Unix-soortige stelsels word einde-van-lêer-karakters nie meer gebruik nie.


</doc>
<doc id="121399" url="https://af.wikipedia.org/wiki?curid=121399" title="Medusa (biologie)">
Medusa (biologie)

’n Medusa of kwalvorm in biologie is ’n lewensvorm met lang tentakels van die filum Cnidaria waarin die organisme se lyf in die vorm van ’n sambreel is, in teenstelling met dié van poliepe. Medusas wissel van ’n klokvorm tot ’n dun skyf. Die mondopening is aan die onderste oppervlak geleë, wat gedeeltelik met ’n membraan toegegroei kan wees. 

Alle medusaproduserende spesies behoort tot die subfilum Medusozoa.

Die term "medusa" is in 1752 deur Linnaeus geskep, dit verwys na die kop van die mitologiese Medusa met sy "tentakels". Die Duitse bioloog Ernst Haeckel het die woord gewild gemaak deur sy lewendige illustrasies, veral in "Kunstformen der Natur". 



</doc>
<doc id="121401" url="https://af.wikipedia.org/wiki?curid=121401" title="Rekenaarlêerstelsel">
Rekenaarlêerstelsel

'n Rekenaarlêerstelsel is 'n stelsel op 'n rekenaar wat die berg en lees van data beheer. Sonder 'n lêerstelsel sou inligting wat op 'n medium gestoor is bloot 'n groot liggaam data wees met geen manier om te bepaal waar dele van die inligting begin en eindig nie. 'n Rekenaarlêerstelsel verdeel data in stukke en gee aan elke stuk 'n naam sodat dit gerieflik geïsoleer en geïdentifiseer kan word. Data word in rekenaarlêers gegroepeer, nes inligting wat op papier geskryf is in fisiese lêers gegroepeer word.

Vóór rekenaars is die term "lêerstelsel" gebruik in verband met die berg en opspoor van papierdokumente. Teen 1961 is die term reeds benewens die oorspronklike betekenis ook gebruik om na gerekenariseerde liasering te verwys. Teen 1964 was die gebruik van die begrip in die konteks van rekenaars algemeen.


</doc>
<doc id="121402" url="https://af.wikipedia.org/wiki?curid=121402" title="BirdLife International">
BirdLife International

BirdLife International is 'n internasionale koepelorganisasie vir voëlbeskerming. Die organisasie stel homself ten doel om voëls en hul leefgebied te beskerm en daarmee die biodiversiteit op aarde te stimuleer in diens van die welsyn van die mens.

Die vennote in "BirdLife International" is grotendeels nasionale voëlbeskermingorganisasies. Hulle is afkomstig van meer as 'n honderd lande dwarsoor wêreld (al die wêrelddele behalwe Antarktika is verteenwoordig).

BirdLife International het wêreldwyd meer as 1 miljoen hektaar land in beheer of besit en die organisasie het ongeveer 2,5 miljoen lede en 4000 medewerkers. Naas die beskerming van voëls en hul biotoop stel BirdLife hul ook ten doel om die welsyn van mense te bevorder deur die stimulering van biodiversiteit. Die organisasie wil deur die aktiwiteite van voëlbeskerming ook 'n rol speel in die manier waarop mense hul lewensonderhoud verdien.

Die hoofkantoor van die organisasie is in Cambridge, die hoofkantoor van die afdeling Europa in Wageningen en die hoofkantoor vir die Europese Unie in Brussel.


</doc>
<doc id="121404" url="https://af.wikipedia.org/wiki?curid=121404" title="LitNet Akademies">
LitNet Akademies

LitNet Akademies is 'n Afrikaanstalige portuurbeoordeelde, aanlyn akademiese tydskrif wat op die LitNet-webwerf gepubliseer word. Die tydskrif publiseer navorsingsartikels in vyf onderverdelings, nl. geesteswetenskappe, godsdienswetenskappe, natuurwetenskappe, opvoedkunde, en regte. Die tydskrif is geakkrediteer deur die Department van Hoër Onderwys en Opleiding van Suid-Afrika.

"LitNet Akademies" se hoofredakteur is prof. Etienne van Heerden. Die tydskrif word finansieel ondersteun deur die Stigting vir Bemagtiging deur Afrikaans en PSG.



</doc>
<doc id="121407" url="https://af.wikipedia.org/wiki?curid=121407" title="Vlae gebruik in motorwedrenne">
Vlae gebruik in motorwedrenne

Die vlae gebruik in motorwedrenne, insluitend Formule 1, dien as kommunikasie tussen die wedrenbeheer (organiseerders) en die deelnemers (renjaers).


</doc>
<doc id="121409" url="https://af.wikipedia.org/wiki?curid=121409" title="Streepkol-klipspringer">
Streepkol-klipspringer

Die Streepkol-klipspringer ("Istiblennius dussumieri") is 'n vis wat in die westelike Stille Oseaan, die Indiese Oseaan en aan die kus van Oos-Afrika suidwaarts tot by die Oos-Kaap voorkom. In Engels staan die vis bekend as die "Streaky rockskipper".

Die vis word tot 10 cm lank. Die vis se lyf is lig van kleur met bruingroen vertikale, breë strepe oor die sye wat nouer word aan die onderkant en in twee verdeel. Die breë strepe word kolletjies aan die bokant van die vis se lyf. Daar is 'n tentakel bokant die oë. Hulle leef op rotsstrande en tussen getypoele in water wat selde dieper as 1 m is. Die visse is alleenlopers of bly in klein groepies saam. Hulle vreet draderige alge.





</doc>
<doc id="121412" url="https://af.wikipedia.org/wiki?curid=121412" title="PSG">
PSG

PSG is 'n Suid-Afrikaanse finansiëledienstemaatskappy wat in 1998 gestig is en benewens Suid-Afrika ook in Namibië en Mauritius handel dryf. Die HUB is Francois Gouws en die voorsitter van die raad van direkteure is Willem Theron.



</doc>
<doc id="121413" url="https://af.wikipedia.org/wiki?curid=121413" title="Gerimpelde klipspringer">
Gerimpelde klipspringer

Die gerimpelde klipspringer ("Istiblennius edentulus") is 'n vis wat voorkom in die westelike Stille Oseaan, die Indiese Oseaan, die Rooisee en aan die ooskus van Afrika suidwaarts tot by die Oos-Kaap. In Engels staan die vis bekend as die "Rippled rockskipper".

Die vis word tot 16 cm lank. Die mannetjie is dof grysgroen met 5-6 pare rooibruin, vertikale strepe oor die lyf. Daar is 'n vlesige, vel lel op die kop. Daar is ook ligte diagonale strepe op die dorsale vin. Die wyfie lyk amper soos die mannetjie maar het nie die lel op die kop nie, die strepe op die lyf word gebroke en verander eindelik na kolletjies na die agterkant van die lyf. Beide geslagte kan een of twee horisontale, ligte strepe op die kop en voorkop "aanskakel" of verander na donker, amper swart streep.

Hulle leef in rotsstrande wat aan golwe blootgestel is en word gevind in getypoele. Die vis word selde in water wat dieper as 1 m is, gesien. Hulle is gewoonlik alleenlopers, kom in pare voor of klein groepies. Die vis vreet alge. Die vis is volop.





</doc>
<doc id="121423" url="https://af.wikipedia.org/wiki?curid=121423" title="Sjokolade-dikkop">
Sjokolade-dikkop

Die sjokolade-dikkop ("Cryptocentrus malindiensis") is vis wat aan die ooskus van Afrika vanaf Kenia tot by die noorde van KwaZulu-Natal voorkom. Die spesie is raar.

Die vis word tot 4 cm lank. Dit is swart met 'n wit streep wat strek van die onderste lip oor die kop, op die rug tot halfpad op die lyf. Daar is ook wit vlekke en kolletjies op die kante van die lyf en vinne; die pektorale, anale en tweede dorsale vinne is deurskynend. Die stertvin is ovaalvormig met wit vlekke op en die tweede dorsale vin het ook 'n wit rand. 

Hulle leef in vlak water in koraalriwwe in water wat tot 20 m diep is. Hulle verkies sanderige bodems langs die rante van halfbeskermde riwwe of grotte. Hier leef hulle in gate, gewoonlik uitgegraaf onder klippe. Hulle is skrikkerig van aard en sku. Die vis vreet klein ongewerweldes. 





</doc>
<doc id="121427" url="https://af.wikipedia.org/wiki?curid=121427" title="Gewetensbeswaarde">
Gewetensbeswaarde

'n Gewetensbeswaarde of diensweieraar is 'n "individu wat die reg opeis om te weier om militêre diens te doen" op grond van sy of haar vryheid van denke, gewete of godsdiens.

In party lande word gewetensbeswaardes toegedeel vir alternatiewe burgerlike diens as 'n plaasvervanger vir diensplig of militêre diens. Party gewetensbeswaardes beskou hulself as pasifiste, nie-intervensioniste, nie-weerstandbieders, nie-aggressiewes of antimilitariste.

Op 8 Maart 1995 het die Verenigde Nasies se Menseregtekommissie in resolusie 1995/83 verklaar: "Mense wat militêre diens doen mag nie uitgesluit wees van die reg om gewetensbeswaar teen militêre diens aan te teken nie. Dit is in 1998 herbevestig toe resolusie 1998/77 verklaar het dat " 'n persoon gewetensbesware kan "ontwikkel" terwyl hy of sy militêre diensplig verrig". 'n Aantal organisasies oor die wêreld heen vier dié beginsel op 15 Mei as Internasionale Gewetensbeswaardesdag.

Baie gewetensbeswaardes is al tereg gestel, in die tronk gesit en op ander maniere gestraf wanneer hulle oortuigings gelei het tot optrede wat met hul gemeenskap se regstelsel of die regering gebots het. Die regsdefinisie en status van gewetensbeswaar wissel oor die jare en verskil van land tot land. Godsdienstige geloof was 'n beginpunt in baie lande om gewetensbeswaardestatus wetlik toe te ken.

Die eerste opgetekende gewetensbeswaarde was Maximilianus, wat in die jaar 295 vir diensplig in die Romeinse weermag opgeroep is, maar "het aan die prokonsul in Numidië gesê dat hy weens godsdienstige oortuigings nie in die leër kan diens doen nie". Hy is daarvoor tereggestel en is later heilig verklaar as sint Maximilian.

'n Vroeë erkenning van gewetensbeswaar is deur William die Stille gegun aan die Hollandse Mennonietes in 1575. Hulle kon militêre diens weier in ruil vir monetêre betaling.

Formele wetgewing om beswaarmakers daarvan vry te stel om te veg is in die middel 18de eeu in Brittanje toegestaan na probleme om Kwakers te dwing om militêre diens te doen. In 1757, toe die eerste pogings aangewend is om 'n Britse burgermag as 'n professionele nasionale militêre reserwemag op die been te bring, het 'n bepaling in die Burgermaglotingwet Kwakers in staat gestel om vrygestel te word van militêre diensplig.

In die Verenigde State was gewetensbeswaar vanaf die stigting van die land toegelaat, hoewel die regulasies oorgelaat is aan die individuele state voordat met diensplig begin is.

In 1948 is die kwessie van "gewete" deur die Verenigde Nasies se Algemene Vergadering in artikel 18 van die Universele Verklaring van Menseregte behandel:

"Nie elke oortuiging, hoe opreg dit ook al is, sal beskou word as voldoende rede om op vlugtelingstatus aan te dring nadat iemand gedros of nie vir diensplig opgedaag het nie. Dit is nie genoeg dat 'n persoon 'n meningsverskil met sy regering het oor die politieke regverdiging van 'n bepaalde militêre optrede nie. As die soort militêre aksie waarvan die persoon hom wil distansieer ook deur die internasionale gemeenskap veroordeel word as teenstrydig met die basiese reëls van menslike gedrag, kan straf vir dienspligweiering op sigself beskou word as vervolging."

Die proklamasie is op 10 Desember 1948 deur die Algemene Vergadering aanvaar met 'n stemming van 48 ten gunste, 0 daarteen en 8 wat buite stemming gebly het.

In 1974 het die assistent-sekretaris-generaal van die Verenigde Nasies, Sean MacBride, in sy Nobel-lesing gesê: "By die regte wat vasgelê is in die Universele Verklaring van Menseregte kan mens nog een ding heel toepaslik byvoeg. Dit is: "Die reg om te weier om dood te maak."

In 2006 het die Verenigde Nasies se Menseregtekommissie vir die eerste 'n reg tot gewetensbeswaar onder artikel 18 aanvaar, maar nie eenparig nie.

In 1998 het die Menseregtekommissie 'n vorige verklaring herhaal en bygevoeg: "Lande moet... hulle daarvan weerhou om gewetensbeswaardes te onderwerp aan herhaalde straf vir die weiering om militêre diens te doen." Dit moedig ook lande aan "om te oorweeg om asiel te bied aan gewetensbeswaardes wat genoop voel om hul land van oorsprong te verlaat omdat hulle bang is vir vervolging weens hulle weiering om militêre diens te verrig".

Daar is gevalle van optrede wat beskou kan word as godsdienstig gemotiveerde gewetensbeswaar in die geskiedenis lank voor die moderne tyd. Byvoorbeeld, die Middeleeuse "Orkneyinga Saga" maak melding daarvan dat Magnus Erlendsson, die hertog van Orkney – die toekomstige sint Magnus – 'n reputasie gehad het vir godsdienstigheid en saggeaardheid, en vanweë sy godsdienstige oortuigings geweier het om te veg in 'n strooptog op Wikings in Anglesey, Wallis, en het pleks daarvan op sy skip gebly en psalms gesing.

Die redes om te weier om militêre diens te doen wissel. Baie gewetensbeswaardes gee godsdienstige redes. Die Unitariërs maak beswaar teen oorlog in hul sesde beginsel: "Die doel van 'n wêreldgemeenskap met vrede, vryheid en geregtigheid vir almal". Lede van die Historiese Vredeskerke soos die Kwakers, Mennonietes, Amish, Ou-orde-Mennonietes, Konserwatiewe Mennonietes en Kerk van die Broeders maak beswaar teen oorlog vanweë die oortuiging dat die Christelike lewe onversoenbaar is met militêre dade, omdat Christus gelas het dat sy volgelinge hul vyande moet liefhê en weier om geweld te pleeg. Sedert die Amerikaanse Burgeroorlog is dit bekend dat Sewendedag Adventiste nievegters is. Hulle het in hospitale gewerk of mediese hulp gegee eerder as om gevegstake te verrig, en die kerk volstaan by die niegevegstandpunt.

Baie Sewendedag Adventiste het geweier om by die weermag aan te sluit, maar het deelgeneem as hospitaalsoldate, ambulansbestuurders, ens. Tydens die Tweede Wêreldoorlog in Duitsland is baie SDA-gewetensbeswaardes na konsentrasiekampe of sielsiekinrigtings gestuur; sommige is tereggestel. Party Sewendedag Adventiste was vrywilligers vir die Amerikaanse weermag se Operasie Witjas, waar hulle deelgeneem het aan navorsing. Die Sewendedag Adventiste Kerk het hulle "gewetensdeelnemers" ("conscientious participants") genoem, omdat hulle gewillig was om hul lewens in potensieel dodelike navorsing te waag. Meer as 2,200 Sewendedag Adventiste het vrywillig deelgeneem aan eksperimente wat verskeie aansteeklikhede behels het van die 1950's tot die 1970's in Fort Detrick, MD.
In die vroeë Christelike Kerk het volgelinge van Christus geweier om die wapen op te neem.

Nadat die Romeinse Ryk amptelike die Christelike godsdiens aanvaar het, is die Regverdige Oorlog-teologie ontwikkel om oorlogvoering met die Christelike geloof in ooreenstemming te bring. Nadat Theodosius I die Christelike geloof 'n amptelike godsdiens van die Ryk gemaak het, het die Regverdige Oorlog-teologie mettertyd ontwikkel as die amptelike standpunt van die Westelike Kerk. In die 11de eeu was daar 'n opinieskuif in die Latyns-Christelike tradisie met die kruistogte, wat die idee en aanvaarbaarheid van 'n Heilige Oorlog gevestig het. Beswaarmakers het die minderheid geword. Sommige teoloë beskou die Konstantynse oorgang en die verlies van Christelike pasifisme as 'n agteruitgang van die kerk.

Ben Salmon was 'n Katolieke gewetensbeswaarde gedurende die Eerste Wêreldoorlog en 'n uitgesproke kritikus van die Geregverdigde Oorlog-teologie. Die Katolieke Kerk het hom veroordeel en "The New York Times" het hom gebrandmerk as "spioenasie-verdagte". Die Amerikaanse leër, waarby hy nooit aangesluit het nie, het hom aangekla van drostery en dat hy propaganda versprei, en hom tot die dood veroordeel, wat later verander is na 25 jaar harde arbeid.

Vanweë hul gewetensbeswaar teen deelname aan militêre diens, gewapen of andersins, is Jehovagetuie dikwels deur tronkstraf of ander straf in die gestaar. In Griekeland, byvoorbeeld, voor die ingebruikneem van alternatiewe burgerdiens in 1997, is honderde Jehovagetuies toegesluit, party tot drie jaar of langer omdat hulle geweier het om diensplig te doen.

In Armenië is jong Jehovagetuies opgesluit oor hul gewetensbeswaar teen militêre diens; dit is in November 2013 beëindig. Die regering van Suid-Korea het ook honderde in die tronk gesit weens hul diensweiering. In Switserland is bykans alle Jehovagetuies vrygestel van diensplig.

Vir gelowiges van Indiese godsdienste kan die teenstand teen oorlog gegrond wees op die algemene idee van ahimsa, niegeweld, of deur die uitdruklike verbod op geweld in hul godsdiens. Vir Boeddhiste is een van die vyf leringe "Ek aanvaar die lering om my daarvan te weerhou om lewende wesens dood te maak", wat duidelik teen oorlogvoering is. Die 14de Dalai Lama het gesê: "Oorlog moet verban word na die asblik van die geskiedenis." Aan die ander kant is baie Boeddhistiese sektes, veral in Japan, deeglik gemilitariseerde krygermonnike ("yamabushi" of "sōhei") wat aan die burgeroorloë deelneem.

Party gewetensbeswaardes is onwillig om in enige hoedanigheid in die weermag te dien, terwyl ander nie-strydende rolle aanvaar. Hoewel gewetensbeswaar gewoonlik die weiering behels om met militêre organisasies saam te werk, as 'n vegter in 'n oorlog of in enige ondersteunende rol, staan party mense kompromitterende vorme van gewetensbeswaar voor. Een so 'n vorm is om 'n nie-strydende rol tydens diensplig te aanvaar. Alternatiewe vir militêre of burgerlike diens is onder meer tronkstraf of ander straf, om valslik te beweer jy is ongeskik vir militêre diens weens 'n allergie of hartkwaal, deur diensplig te vermy tot op die maksimum ouderdom, of om te vlug na 'n land waar hulle nie mense uitlewer wat militêre diens probeer ontduik nie.

Ten spyte van die feit dat internasionale instellings soos die Verenigde Nasies en die Europese Raad gewetensbeswaar as 'n mensereg beskou en bevorder, het dit steeds nie 'n wetlike basis in die meeste lande nie. Onder die sowat 100 lande wat diensplig het, het net sowat 30 lande wetlike bepalings, waarvan 25 in Europa is.

In Europa hou die meeste lande met diensplig deesdae by internasionale riglyne vir gewetensbeswaarwetgewing (behalwe Griekeland, Siprus, Turkye, Finland en Rusland). In baie lande buite Europa, veral in lande met gewapende konflik, soos in die Demokratiese Republiek van die Kongo, word gewetensbeswaardes swaar gestraf.

Die aantal gewetensbeswaardes het in sekere lande heelwat toegeneem, soos in Duitsland, waar gewetensbeswaarmaak 'n grondwetlike reg is, en waar die persentasie gewetensbeswaardes onder oproepbare mans van 1% tot meer as 50% in 2003 gestyg het.

Gedurende die 1980's het honderde Suid-Afrikaanse wit mans militêre diensplig geweier of beswaar gemaak daarteen om opgeroep te word vir diensplig in die Suid-Afrikaanse Weermag. Sommiges het bloot gedros, of aangesluit by organisasies soos die End Conscription Campaign, 'n anti-oorlogbeweging wat in 1988 verban is, terwyl ander uit die land gevlug het en aangesluit het by die Komitee vir Suid-Afrikaanse Oorlogsweerstand. Die meeste het in 'n staat van binnelandse ballingskap geleef en is gedwing om ondergronds te leef binne die grense van die land totdat 'n moratorium in 1993 verklaar is. Weerstand teen die Angola-oorlog, "Suid-Afrika se Viëtnam", was volop op Engelstalige kampusse, en later het die oorlog in die townships die fokus van hierdie groepe geword.


</doc>
<doc id="121429" url="https://af.wikipedia.org/wiki?curid=121429" title="Rifakwarium">
Rifakwarium

’n Rifakwarium is ’n see-akwarium wat hoofsaaklik lewende korale en ander ongewerweldes uit die see bevat, sowel as vis wat ’n rol speel in die handhawing van die tropiese koraalrifomgewing. ’n Rifakwarium het skerp lig nodig, asook water wat beweeg en stabieler waterchemie as ander see-akwariums. Besluite oor watter rifdiere gebruik moet word en watter by mekaar pas, moet versigtig geneem word.





</doc>
<doc id="121430" url="https://af.wikipedia.org/wiki?curid=121430" title="Arthur Guinness">
Arthur Guinness

Arthur Guinness (* 28 September 1725, † 23 Januarie 1803) was 'n Brits-Ierse entrepreneur en filantroop wat bekendheid verwerf het as stigter van die Guinness-brouery in Dublin, Ierland, en die Guinness-dinastie.

In 1752, toe Arthur Guinness 27 jaar oud was, het sy peetoom Arthur Price, die Anglikaanse Kerk van Ierland se aartsbiskop van Cashel, in sy laaste wil die som van £100 aan hom bemaak. Arthur het dié bedrag aangewend om 'n bierbrouery in Leixlip in die graafskap Kildare, sowat 17 km van Dublin af, te pag. In 1759 het Guinness hom in Dublin gevestig om daar sy eie onderneming te stig. Hy het met die nasate van Sir Mark Rainsford, 'n vroeëre "lord mayor" van Dublin en grondlegger van die brouery by St James's Gate, 'n pagkontrak oor 9 000 jaar aangegaan waarvoor hy 'n jaarlikse huurgeld van £45 moes betaal.

Arthur Guinness se bloemige rooi handtekening versier steeds die etikette van bier wat in die Dublinse Guinness-aanleg gebrou is.


</doc>
<doc id="121431" url="https://af.wikipedia.org/wiki?curid=121431" title="Geskiedenis van die Europese Parlement">
Geskiedenis van die Europese Parlement

Die geskiedenis van die Europese Parlement begin in 1951 met die Verdrag van Parys. Aanvanklik was die bevoegdhede uiters beperk maar met elke verdrag wat later gesluit is, het die bevoegdhede toegeneem.

Ná die Schumanverklaring van 9 Mei 1950 wat 'n supranasionale Hoë Owerheid aangekondig het wat die vervaardiging van staal en steenkool in Frankryk en Duitsland sou beheer, het die Verdrag van Parys dit verwesenlik in die Europese Gemeenskap vir Steenkool en Staal waaraan ses lande deelgeneem het. Hierdie verdrag het ook 'n Parlementêre Assemblee gestig wat later die Europese Parlement geword het. Die Assemblee word uit lede van die nasionale parlemente gevorm.

By die stigting van die Europese Ekonomiese Gemeenskap word ook die Parlementêre Assemblee omgesit in die Europese Parlement. Hierdie verdrag reël ook die gemeenskaplike landboubeleid van die ses EEG-state en die parlement het die bevoegdheid om hierdie beleid te kontroleer.

Die bevoegdhede oor die EEG-begroting word uitgebrei en die EEG kry nou eie inkomstes 

Die parlement verkry die reg om elke jaar die uitgawes van die Europese Kommissie te kontroleer. Die Parlement sal nou direk deur die lidstate se burgers verkies gaan word.

Die eerste direkte verkiesings word gehou.

Deur hierdie hofsaak kan die Kommissie en die Raad nie langer Europese reëlgewing besluit sonder om die parlement te raadpleeg.

In hierdie akte word bepaal dat elke toetreding van 'n nuwe lidstaat die toestemming van die Parlement vereis.

Hierdie verdrag bundel die bestaande Europese Gemeenskappe in een organisasie: die Europese Unie. Dit reël die EP se rol in die "Gemeenskap se metode" waarin die Europese Kommissie wette voorstel, die Parlement dit kan goedkeur en die Europese Hof die wette toepas en kontroleer. Die samewerking met die Europese Raad word versterk.

Die bevoegdhede word opnuut vergroot. Die parlement kan saam met die Europese Raad wetgewing kontroleer op verskeie gebied soos verbruikerbeskerming, die reg om in ander lidstate te werk en omgewingsbeskerming

Die Europese Parlement kry 'n rol by die invoering van die euro. Die EP bepaal of 'n land lid kan word en hou 'n stemming oor die lede van die raad van die Europese Sentrale Bank.

Die Europese Parlement het die reg om die Europese Kommissie weg te stuur. In 1999 het dit die eerste keer ook gebeur.

Die Europese Raad van Nice skep 'n Handves van die grondregte van die Europese Unie, wat deur die presidente van die Europese Parlement, Europese Raad en Europese Kommissie op 7 Desember 2000 afgekondig word.

Hierdie verdrag versterk die Europese Parlement, maar gee ook meer bevoegdhede aan die nasionale parlemente om die Europese beleid te bepaal. Die EU-burger kry initiatiefregte. Die EP kry 'n beslissende rol by die verkiesing van die president van die Europese Kommissie. Die EP se regte word gelykwaardig aan die Europese Raad s'n.


</doc>
<doc id="121432" url="https://af.wikipedia.org/wiki?curid=121432" title="Govan">
Govan

Govan (['gʌvən]; Skots-Gaelies: "Baile a' Ghobhainn") is 'n distrik, parogie en voormalige "burgh" (selfregerende munisipale entiteit) wat tans deel uitmaak van Glasgow, Skotland. Dit is 2,5 myl (4 km) wes van die middestad teen die suidoewer van die Clyderivier en teenoor die monding van die Kelvinrivier en die distrik Partick geleë. Histories het dit deel uitgemaak van die graafskap Lanark.

Volgens Middeleeuse legendes het Konstantyn, 'n 7de eeuse koning van Strathclyde, in Govan 'n klooster volgens die reël van die Ierse sendeling Columbanus gestig. Gedurende die Middeleeue het 'n veerboot Govan met Partick verbind om in die seisoenale behoeftes van beesdrywers te voorsien. In die 18de en 19de eeu het tekstielmeule en steenkoolmynbou tot die vernaamste bedrywe gegroei. Hulle is in die vroeë 19de eeu verbygesteek deur skeepsbou.

In 1864 is die status van "burgh" aan Govan toegeken wat van die nedersetting die vyfde grootste sodanige munisipaliteit in Skotland gemaak het. In 1912 is dit by Glasgow ingesluit.



</doc>
<doc id="121436" url="https://af.wikipedia.org/wiki?curid=121436" title="Altiero Spinelli">
Altiero Spinelli

Altiero Spinelli (31 Augustus 1907, Rome – 23 Mei 1986, Rome) was 'n Italiaanse staatsman, wat 'n groot rol in die Europese eenwording gespeel het.

In sy jeug word hy lid van die Italiaanse Kommunistiese Party. Hy word in 1926 in hegtenis geneem en deur Mussolini se Fascistiese Spesiale Tribunaal tot 16 jaar en 8 maande tronk veroordeel. Hy het in hierdie tyd geweier om sy ideale op te gee. Hy gebruik sy tyd in gevangeskap om te studeer en word 'n proponent van supranasionale integrasie. Hy raak teleurgestel met die Kommunistiese Party en op die eilandjie Ventotene waar hy gevange gehou word begin hy om sy Federalistiese gedagtes uit te werk en hy skryf die Ventotene-manifes. Hy sê daarin dat 'n oorwinning op die Fascistiese kragte in Europa sonder supranasionale Europese eenwording nutteloos sal wees. Sy doel word om die lande van Europa só te verenig dat oorlog onmoontlik word.

Hy is lid van die Europese Kommissie van 1970 tot 1976 en raak in die tyd oortuig dat die intergoewernemetele metode van afsprake tussen die lidlande van die EEG nie die regte pad na Europese eenheid is nie. In 1980 stig hy die Krokodilklub van mense wat in die Europese Parlement probeer om 'n nuwe verdrag voor te berei wat – behalwe in naam – 'n grondwet vir 'n nuwe Europese Unie kan wees.

Sy Spinelli-Plan word op 14 Februarie 1984 in die Europese Parlement met oorweldigende meerderheid aangeneem, maar daar is nasionale parlemente wat die plan teenstaan. In 1984 word die Enige Europese Akte nogtans aangeneem wat 'n deel van sy planne verwesenlik en die grense van Europa open en in 1992 word met die Verdrag van Maastricht die Europese Unie gestig. Hy het veral die Franse onder Mitterrand oortuig om minder aan hulle intergoewernementele metode vas te hou.

Die Federalistiese beweging gebruik vandag die eiland van Ventotene as plek waar hulle saamkom.


</doc>
<doc id="121437" url="https://af.wikipedia.org/wiki?curid=121437" title="Gordon Cooper">
Gordon Cooper

Leroy Gordon "Gordo" Cooper Jr. (* 6 Maart 1927 – † 4 Oktober 2004; Kolonel Amerikaanse Lugmag), was 'n Amerikaanse lugvaartingenieur, toetsvlieënier, vlieënier in die Amerikaanse Lugmag en een van die oorspronklike ruimtemanne van die Mercury Sewe.

Cooper het in die laaste Mercury-missie gevlieg, wat ook die langste missie was. Hy is die eerste Amerikaner wat in die ruimte geslaap het gedurende die 34-uur lange sending. Hy is ook die laaste Amerikaner wat op 'n solovlug die ruimte ingestuur is. In 1965 was hy die vlieënier van Gemini 5 se beheermodule.



</doc>
<doc id="121438" url="https://af.wikipedia.org/wiki?curid=121438" title="Deke Slayton">
Deke Slayton

Donald Kent Slayton (* 1 Maart 1924 – † 13 Junie 1993; Majoor, Amerikaanse Lugmag), bekend as "Deke Slayton", was 'n Amerikaanse Tweede Wêreldoorlog-vlieënier, lugvaartingenieur, toetsvlieënier en een van die oorspronklike ruimtevaarders in die Mercury Sewe. Hy was Nasa se eerste Hoofruimtevaarder.

Slayton is op 13 Junie 1993, op die ouderdom van 69, oorlede weens 'n kwaadaardige breingewas.


</doc>
<doc id="121439" url="https://af.wikipedia.org/wiki?curid=121439" title="Ruimtevaardergroep 2">
Ruimtevaardergroep 2

Ruimtevaardergroep 2 was die tweede groep van nege ruimtevaarders wat deur Nasa gekies is. Die groep is bekend gestel op 17 September 1962. Die groep is gekies om die Mercury Sewe te vergroot nadat die Gemini-program aangekondig is en wat sou lei tot die Apollo-program. Die eerste sewe was gekies om die meer eenvoudiger take van wentelbaanvlugte te bemeester terwyl die nuwe uitdagings van ruimtevaartuie te dok en maanlandings kandidate vereis het wat oor ingenieurs grade beskik (vier van die nuwe nege) sowel as toets vlieënier ondervinding. Twee van die nuwe groep was kanididate vir die oorspronklike groep maar weens mediese redes afgekeur was. Hierdie groep was ook die eerste wat burgerlike toets vlieëniers aanvaar het; Neil Armstrong het die X-15 vir Nasa getoets en Elliot See het vir "General Electric" gevlieg.

Die nege is:

Elliot See is vier maande voor sy missie gelanseer sou word in 'n vliegongeluk dood.


</doc>
<doc id="121441" url="https://af.wikipedia.org/wiki?curid=121441" title="Makromolekulêre samestelling">
Makromolekulêre samestelling

Die term makromolekulêre samestelling (MA) verwys na massiewe chemiese strukture soos virusse en nie-biologiese nanopartikels, sellulêre organelle en membrane en ribosome, ens. Dit is komplekse mengsels van polipeptied, polinukleotied, polisakkariede of ander polimeriese makromolekules. Hulle is oor die algemeen van meer as een van hierdie tipes, en die mengsels word ruimtelik gedefinieer (dws met betrekking tot hul chemiese vorm), en met betrekking tot hul onderliggende chemiese samestelling en struktuur. Makromolekules word in lewende en nie-lewende dinge aangetref, en bestaan uit baie honderde of duisende atome wat saamgevoeg word deur kovalente bindings. Hulle word dikwels gekenmerk deur herhalende eenhede (dit is polimere). Vergaderings hiervan kan ook biologies of nie-biologies wees, alhoewel die MA-term meer algemeen in biologie gebruik word, en die term supramolekulêre samestelling word meer dikwels in nie-biologiese kontekste (bv. In supramolekulêre chemie en nanotegnologie) toegepas. MA's van makromolekules word in hul gedefinieerde vorms gehou deur nie-kovalente intermolekulêre interaksies (eerder as kovalente bindings), en kan in óf nie-herhalende strukture wees (bv. Soos in die ribosoom (beeld) en selmembraan-argitektuur) of in herhalende Lineêre, sirkelvormige, spiraalvormige of ander patrone (bv. Soos in aktienfilamente en die vlagellaarmotor, beeld). Die proses waardeur MA's gevorm word, word molekulêre selfmonitering genoem, 'n term wat veral in nie-biologiese kontekste toegepas word. 'N Wye verskeidenheid fisiese / biofisiese, chemiese / biochemiese en berekeningsmetodes bestaan vir die studie van MA; Gegewe die skaal (molekulêre dimensies) van MA's, is die pogings om hul samestelling en struktuur te verdeel en die onderskeidingsmeganismes wat hul funksies onderliggend is, aan die voorpunt van die moderne struktuurwetenskap te wees.

Die komplekse van makromolekules wat na verwys word as MA's kom alomteenwoordig in die natuur voor, waar hulle betrokke is by die konstruksie van virusse en alle lewende selle. Daarbenewens speel hulle basiese rolle in alle basiese lewensprosesse (proteïenvertaling, seldeling, vesikale handel, intra- en inter-sellulêre uitruil van materiaal tussen kompartemente, ens.). In elkeen van hierdie rolle word komplekse mengsels op spesifieke strukturele en ruimtelike maniere georganiseer. Terwyl die individuele makromolekules bymekaar gehou word deur 'n kombinasie van kovalente bindings en intramolekulêre nie-kovalente kragte (dws assosiasies tussen dele binne elke molekule, via ladings-wisselwerking, van der Waals kragte en dipool-dipool interaksies soos waterstofbindings) , Per definisie word hulle self alleen deur die nie-kovalente kragte gehou, behalwe nou tussen molekules (dit wil sê intermolekulêre interaksies)

Die bostaande beelde gee 'n aanduiding van die komposisies en skaal (dimensies) wat met MA's geassosieer word, alhoewel dit net begin om die kompleksiteit van die strukture aan te raak. In beginsel bestaan elke lewende sel uit MA's, maar is self ook 'n MA. In die voorbeelde en ander sulke komplekse en gemeentes is MA's elkeen dikwels miljoene daltone in molekulêre gewig (megadaltone, dit wil sê miljoene keer die gewig van 'n enkele, eenvoudige atoom), maar het steeds meetbare komponentverhoudings (stoïgiometrie) op 'n sekere vlak Van presisie. Soos in die beeldgegewens aangedui, kan MA's of komponent subkomplekse van MA's, wanneer dit reggestel is, dikwels gekristalliseer word vir studie deur proteïenkristallografie en verwante metodes, of bestudeer word deur ander fisiese metodes (bv. Spektroskopie, mikroskopie).

Virusstrukture was een van die eerste MA's; Ander biologiese voorbeelde sluit in ribosome (gedeeltelike beeld hierbo), proteasome, en vertaalkomplekse (met proteïen- en nukleïensuurkomponente), prokariotiese en eukariotiese transkripsiekomplekse, en kern- en ander biologiese porieë wat materiële deurgang tussen selle en sellulêre kompartemente toelaat. Biomembrane word ook algemeen as MA's beskou, alhoewel die vereiste vir strukturele en ruimtelike definisie aangepas word om die inherente molekulêre dinamika van membraan lipiede en van proteïene binne lipied bilayers te akkommodeer.

Die studie van MA struktuur en funksie is uitdagend, veral weens hul megadalton grootte, maar ook as gevolg van hul komplekse komposisies en wisselende dinamiese natuur. Die meeste het standaard chemiese en biochemiese metodes toegepas (metodes van proteïensuiwering en sentrifugering, chemiese en elektrochemiese karakterisering, ens.). Daarbenewens sluit hulle studiemetodes moderne proteomiese benaderings, rekenkundige en atoomresolusie-strukturele metodes (bv. X-straal-kristallografie), kleinhoek-X-straalverstrooiing (SOS) en kleinhoek-neutronverstrooiing (SANS), kragspektroskopie , En transmissie-elektronmikroskopie en krië-elektronmikroskopie. Aaron Klug is erken met die 1982 Nobel-prys in Chemie vir sy werk oor strukturele verklarings deur middel van elektronmikroskopie, veral vir proteïen-nukleïensuur-MAs, insluitende die tabakmozaïekvirus ('n struktuur wat 'n 6400 basis ssRNA-molekuul en> 2000-laagproteïenmolekules bevat) . Die kristallisasie- en struktuuroplossing vir die ribosoom, MW ~ 2.5 MDa, 'n voorbeeld van 'n gedeelte van die proteïen sintetiese 'masjinerie' van lewende selle, was die voorwerp van die 2009 Nobel-prys in Chemie toegeken aan Venkatraman Ramakrishnan, Thomas A. Steitz en Ada E. Yonath.

Laastens is biologie nie die enigste domein van MA's nie. Die velde van supramolekulêre chemie en nanotegnologie het elk gebiede wat ontwikkel het om die beginsels wat eers in biologiese MA's getoon is, uit te brei en uit te brei. Van besondere belangstelling in hierdie gebiede is die fundamentele prosesse van molekulêre masjiene uitgebrei, en bekende masjienontwerpe uitgebrei na nuwe tipes en prosesse.




</doc>
<doc id="121443" url="https://af.wikipedia.org/wiki?curid=121443" title="Konstruksies van meetkundige figure">
Konstruksies van meetkundige figure

Konstruksies is akkurate tekeninge wat op gegewe afmetings gebaseer is.


AB = 10 cm,  BC = 8 cm en AC = 5 cm

Stap 1:     Trek een sy akkuraat deur jou liniaal te gebruik. Benoem die twee punte (A en B).

Stap 2:     Sit die punt van jou passer presies op die een punt (A) van hierdie lyn en merk die lengte met jou passer deur 'n boog te trek van 5 cm.

Stap 3:     Sit nou die passerpunt presies op die ander punt (B) van die lyn en merk die lengte met jou passer deur weer 'n boog  te trek van 8 cm.

Stap 4:     Die twee boë sny by C. Verbind die snypunt van die twee boë met die ander hoekpunte op die lyn om 'n driehoek te vorm.

Stap 1:     Trek een sy akkuraat deur jou liniaal te gebruik. Benoem die twee punte (A en B).

Stap 2:     Gebruik 'n gradeboog en meet die presiese hoekgrootte by punt A. Trek dan 'n lyn na die punt waar die hoek afgemerk is.

Stap 3:     Meet met 'n gradeboog die ander hoek af by punt B op die lyn en trek dan 'n lyn na die punt waar die hoek afgemerk is.

Stap 4:     Die twee lyne sny mekaar en  vorm 'n driehoek. Benoem die punt waar die lyne sny (C).

Stap 1:     Trek een sy akkuraat deur jou liniaal te gebruik. Benoem die twee punte (A en B).

Stap 2:     Gebruik 'n gradeboog en meet die presiese hoekgrootte by punt A. Trek dan 'n lyn na die punt waar die hoek afgemerk is.

Stap 3:     Meet met jou passer die lengte van die ander sy op jou liniaal af. Trek 'n boog op die lyn om die sylengte af te merk. Benoem dit punt C.

Stap 4:     Trek die derde sy deur die punt B en C te verbind.
Jy kan enige hoek halveer sonder dat die grootte van die hoek bekend is.

Stap 1:     Gebruik jou liniaal en teken enige hoek (FĜH)

Stap 2:     Gebruik jou passer en plaas die skerppunt op punt G. Teken 'n boog wat lyn FG en GH kruis. Noem die punt A en B.

Stap 3:     Plaas jou passerpunt op punt A en daarna op punt B en konstrueer nog twee boë van gelyke lengte van die punte wat mekaar kruis by punt C.

Stap 4:     Teken 'n lyn vanaf punt g deur C. GC is die halveerlyn van FĜH.

Stap 5:     Meet die hoeke met jou gradeboog om te bewys dat FĜC = CĜH.
Stap 1:     Teken 'n lynsegment  en punt A.

Stap 2:     Plaas jou passer se skerp punt akkuraat op punt A en teken dan 'n boog wat die lynsegment op twee plekke sny. Benoem die kruispunte B en C.

Stap 3:     Stel jou passer kleiner. Plaas die skerp punt van die passer op punt B en dan op punt C en trek twee boë wat mekaar sny aan die teenoorgetelde kant van die lyn as punt A. Benoem die kruispunt D.

Stap 4:     Verbind punt A en D. Lyn AD is loodreg op lyn BC. Gebruik jou gradeboog op seker te maak dat AD  BC (90°).
Stap 1:     Teken 'n lynsegment  (enige lengte) en merk punt A af op die lyn.

Stap 2:     Plaas jou passer se skerp punt akkuraat op punt A en teken dan gelyke boë deur die lyn aan weerskante van A. Benoem hierdie kruispunte B en C.

Stap 3:     Plaas die skerpunt van die passer op punt B en teken boë bo en onder die lyn. Daarna word die skerppunt op punt C geplaas en word daar ook gelyke boë bo en onder die lyn getrek. Die twee stelle boë moet mekaar kruis.

Stap 4:     Verbind die twee kruispunte met mekaar deur 'n reguit lyn te trek met 'n liniaal. Die reguitlyn behoort deur punt A op die lynsegment te gaan om loodregte lyne te vorm.
Stap 1:     Trek 'n lyn van presiese lengte (bv. 6 cm). Benoem die lyn AB.

Stap 2:     Plaas die skerppunt van die passer op die beginpunt van die lyn (A) en trek 'n boog van bo na onder die lyn.

Stap 3:     Hou die passer se grootte dieselfde. Plaas die passerpunt op punt B en teken nog  'n boog. Die boë moet mekaar bo en onder die lyn sny.

Stap 4:     Teken 'n lyn deur die kruispunte van die boë. Benoem die lyn CD. Indien die konstruksie akkuraat gedoen is, sal CD die lyn AB halveer by punt E.

                  AE = BE = 3 cm

                  CD is die middelloodlyn of halveerlyn en CD  AB.
Jy het alreeds in die vorige konstruksies drie verskillende tegnieke geleer hoe om 'n hoek van 90° te konstrueer sonder die gebruik van 'n gradeboog, asook hoe om 'n hoek te halveer. Gebruik nou hierdie inligting om 'n hoek van 45° te konstrueer.

Stap 1:     Konstrueer 'n hoek van 90°.

Stap 2:     Halveer die hoek. Daar is dus twee konstruksies op een.

·        Konstrueer 'n hoek van 60°

'n Hoek van 60° kan gekonstrueer word deur 'n gelyksydige driehoek te teken. 'n Gelyksydige driehoek het drie gelyke sye en al drie die hoeke is 60°.

 Stap 1:     Trek 'n reguit lyn met 'n liniaal van presiese lengte (Bv. 6 cm). Benoem die lyn AB.

Stap 2:     Gebruik jou liniaal en stel jou passer se radius (wydte) op 6 cm. Jy moet die radius dieselfde hou vir die res van die konstruksie.

Stap 3:     Plaas die passer se skerppunt op punt A en trek 'n boog bo lyn AB.

Stap 4:     Plaas nou die passer se skerppunt op punt B en trek 'n boog bo lyn AB wat kruis met die vorige boog reeds getrek. Benoem die kruispunt C.

Stap 5:     Verbind punt A met die kruispunt deur 'n reguitlyn te trek en verbind daarna punt B met dieselfde kruispunt. 'n Gelyksydige driehoek word gevorm waarvan al die hoeke 60° is.

Jy het alreeds in die vorige konstruksies die tegnieke geleer hoe om 'n hoek van 60° te konstrueer sonder die gebruik van 'n gradeboog, asook hoe om 'n hoek te halveer. Gebruik nou hierdie inligting om 'n hoek van 30° te konstrueer.

Stap 1:     Konstrueer 'n hoek van 90°.

Stap 2:     Halveer die hoek. Daar is dus twee konstruksies op een.

'n Vierhoek is meetkundige figuur met 4 sye. Ons gaan die eienskappe van verskillende vierhoeke ondersoek (hoeke, sye en hoeklyne) deur van konstruksies gebruik te maak.

Voordat jy 'n vierhoek kan konstrueer, moet jy eers weet hoe om parallelle lyne te konstrueer.

Stap 1:     Teken 'n lynsegment AB en merk 'n punt D. Punt D sal op die lyn wees wat parallel aan AB is.

Stap 2:     Trek 'n lyn vanaf A deur punt D.

Stap 3:     Stel die passer se radius (wydte) kleiner as die afstand tussen A en D. Trek 'n boog wat deur lyn AD en AB sny.

Stap 4:     Hou die passer se wydte presies dieselfde. Plaas die passer se skerppunt op punt D en teken nog 'n boog.

Stap 5:     Stel die passer se wydte dat dit gelyk is aan die afstand tussen die twee punte waar die eerste boog lyn AD en AB sny. Plaas nou die passer se skerppunt op die punt waar die tweede boog lyn AD sny en teken 'n derde boog. Herdie boog moet deur die tweede boog sny.

Stap 6:     Trek 'n reguitlyn vanaf punt D na die kruispunt van die twee boë. DC is parallel aan AB.
Stap 1:     Trek twee reguitlyne AB = 7 cm en BC = 5 cm, met B = 70°. Om die parallelogram te voltooi, konstrueer  en  deur jou liniaal en passer te gebruik en die konstruksie van parallellelyne toe te pas.

Stap 2:     Meet en vergelyk die lengtes van:

                  AB en DC; BC en AD.

Stap 3:     Meet en vergelyk die hoekgroottes van:

                  A en C;  B en D.

Stap 4:     Trek lyn BD en AC. Dit is die hoeklyne van die parallelogram. Die twee hoeklyne sny mekaar in punt M. Meet en vergelyk die lengtes van AC en BD.

Stap 5:     Meet en vergelyk die lengtes van:

                  AM en MC;  BM en MD.
Stap 1:     Trek twee reguitlyne AB = 7 cm en BC = 7 cm, met B = 70°. Om die ruit te voltooi, konstrueer  en  deur jou liniaal en passer te gebruik en die konstruksie van parallellelyne toe te pas.

Stap 2:     Meet en vergelyk die lengtes van:

                  AB en DC; BC en AD.

Stap 3:     Meet en vergelyk die hoekgroottes van:

                  A en C;  B en D.

Stap 4:     Trek lyn BD en AC. Die hoeklyne van die ruit sny mekaar in punt G. Meet en vergelyk die lengtes van AC en BD.

Stap 5:     Meet en vergelyk die lengtes van:

                  AG en GC;  BG en DG.

Stap 6:     Meet en vergelyk die grootte van AĜB, AĜD, CĜB en CĜD.

Die volgende eienskappe van die ruit het uit die konstruksie na vore gekom:
Stap 1:     Trek twee reguitlyne AB = 7 cm en BC = 5 cm, met AB  BC (90° hoek). Voltooi die reghoek deur  en  te konstrueer deur jou liniaal, passer en gradeboog te gebruik.

Stap 2:     Meet en vergelyk die lengtes van:

                  AB en DC; BC en AD.

Stap 3:     Meet en vergelyk die hoekgroottes van:

                  A, B, C en D.

Stap 4:     Trek lyn BD en AC. Dit is die hoeklyne van die reghoek. Die twee hoeklyne sny mekaar in punt M. Meet en vergelyk die lengtes van AC en BD.

Stap 5:     Meet en vergelyk die lengtes van:

                  AM en MC;  BM en MD.

Die volgende eienskappe van die reghoek het na vore gekom:
Stap 1:     Trek twee reguitlyne AB = 5 cm en BC = 5 cm en AB  BC (90° hoek). Voltooi die vierkant deur  en  te konstrueer deur jou liniaal, passer en gradeboog te gebruik.

Stap 2:     Meet en vergelyk die lengtes van:

                  AB, BC, CD en AD.

Stap 3:     Meet en vergelyk die hoekgroottes van:

                  A, B, C en D.

Stap 4:     Trek lyn BD en AC. Die hoeklyne van die vierkant sny mekaar in punt G. Meet en vergelyk die lengtes van AC en BD.

Stap 5:     Meet en vergelyk die lengtes van:

                  AG en GC;  BG en DG.

Stap 6:     Meet en vergelyk die grootte van AĜB, AĜD, CĜB en CĜD.

Die volgende eienskappe van die vierkant het uit die konstruksie na vore gekom:
Stap 1:     Trek twee gelyke lyne AB = 3 cm en BC = 3 cm, met hoek B = 65° (of enige ander grootte). Gebruik nou jou passer en punte A en C om punt D te vind sodat AD = CD = 7 cm.

Stap 2:     Meet en vergelyk die groottes van:

                  A, C en D

Stap 3:     Trek lyn BD en AC. Dit is die hoeklyne van dievlieër. Die hoeklyne sny mekaar in punt G. Meet en vergelyk die lengtes van AC en BD.

Stap 5:     Meet en vergelyk die lengtes van:

                  AG en GC;  BG en DG.

Stap 6:     Meet en vergelyk die grootte van AĜB, AĜD, CĜB en CĜD.

Die volgende eienskappe van die vlieër het uit die konstruksie na vore gekom:


</doc>
<doc id="121444" url="https://af.wikipedia.org/wiki?curid=121444" title="Meetkundige begrippe">
Meetkundige begrippe

Die volgende artikel bespreek die onderskeie belangrike begrippe in die meetkundige veld van wiskunde.

In die alledaagse lewe het ons al baie met hoeke kennis gemaak. Dink maar aan die hoek van 'n tafel, die hoek van 'n huis, die hoek van 'n vel papier ens. Wat is 'n hoek nou eintlik? In wiskunde beskou ons 'n hoek as die hoeveelheid draaiing wat 'n lyn om 'n vaste punt maak.

Die twee figure hierbo is voorstellings van hoeke. Elke hoek bestaan uit twee bene en 'n hoekpunt. AB en BC is die bene van bostaande hoeke. Die grootte van 'n hoek is die hoeveelheid draaiing wat die een been weg van die ander om die hoekpunt gedraai het.

Soos wat massa, inhoud, tyd, geld en lengte hulle eie eenhede het waarmee hulle groottes bepaal kan word, het 'n hoek ook 'n eenheid waarmee sy grootte bepaal word. Die eenheid is graad (mv. grade).

a. Ons begin by enige punt, sê punt A, op die sirkel en beweeg rondom die sirkel tot weer by A. Ons sê dat ons een omwenteling voltooi het, omdat ons een keer om die sirkel beweeg het.

b. In die tyd van die Babiloniërs het hulle sterrekundiges vasgestel dat dit die son 360 dae neem om by sy oorspronklike posisie in die hemelruim te kom. Daarom het hulle besluit om 'n sirkel in 360 gelyke dele te verdeel en elke deeltjie 'n graad te noem. Ons maak vandag nog van hierdie indeling gebruik.

c. 1 omwenteling = 360 grade.

d. As ons nou ons sirkel presies in die helfte verdeel, kry ons twee halwe sirkels.

Ons sien nou dat daar 180 grade in 'n halwe sirkel of halwe omwenteling is.

e. As ons nou die halwe sirkels weer in die helfte verdeel, kry ons vier kwartsirkels, of kwartomwentelings.

Ons sien nou dat daar 90 grade in 'n kwart sirkel of kwart omwenteling is.

f. As die sirkel in 360 gelyke dele verdeel word, sal elke deel 1 graad groot wees.

g. Gevolgtrekking:

1 omwenteling = 360 grade.

formula_1 omwenteling = 180 grade.

formula_2 omwenteling = 90 grade.

formula_3 omwenteling = 1 graad

'n Hoek wat formula_2 omwenteling groot is, noem ons 'n regte hoek.

regte hoek = 90 grade.

'n Hoek wat formula_1 omwenteling groot is, noem ons 'n gestrekte hoek.

gestrekte hoek = 180 grade.

'n Hoek wat kleiner as 'n regte hoek is, noem ons 'n skerphoek.

'n Hoek wat groter as 'n regte hoek maar kleiner as 'n gestrekte hoek is, noem ons 'n stomphoek.


</doc>
<doc id="121445" url="https://af.wikipedia.org/wiki?curid=121445" title="Pienkbalk-dikkop">
Pienkbalk-dikkop

Die pienkbalk-dikkop ("Amblyeleotris aurora") is 'n vis wat voorkom in die westelike Indiese Oseaan; aan die ooskus van Afrika suidwaarts tot by die noorde van KwaZulu-Natal. In Engels staan dit bekend as die "Pinkbar goby".

Die vis word tot 9 cm lank. Sy lyf is ligbleek met vyf breë vertikale strepe op. Daar is 'n rooi "traandruppel" onder die oog. Die stertvin is geel, gepunt met oranje-rooi merke op. Die vis leef in aflandige koraalriwwe in water wat 5 tot 40 m diep is. Hier word hulle gevind op sandbanke en rommel bodems. Die vis vreet klein ongewerweldes en deel 'n gat met 'n garnaal.





</doc>
<doc id="121446" url="https://af.wikipedia.org/wiki?curid=121446" title="Neutronsluiter">
Neutronsluiter

'n Neutronsluiter is 'n toestel wat by 'n partikelversneller gebruik word om 'n bundelpyp tydelik te blokkeer sodat neutrone nie langs hom af kan ontsnap nie.

Tydens die werking van 'n partikelversneller slaan die hoëenergie partikelbundel soms teen 'n stilstaande voorwerp vas. Dit kan doelbewus gebeur, byvoorbeeld tydens 'n verstrooiings-eksperiment en tydens die opstel van die masjien, of dit kan onbedoeld wees, soos wanneer 'n onderdeel wanfunksioneer en die bundel per ongeluk teen die kant van die bundelpyp vasslaan. In albei gevalle word daar 'n groot aantal neutrone tydens hierdie botsings vrygestel (hulle word uit die stilstaande atome se kerne losgeslaan). Sulke neutrone is 'n vorm van ioniserende straling, en kan skade aan biologiese weefsel, soos mense, aanrig. Dit is dus belangrik om dan alle bundelpype wat na gebiede toe lei waar mense moontlik aanwesig kan wees tydelik met neutronsluiters te blokkeer. Indien daardie gebiede op 'n latere stadium (nadat hulle van mense ontruim is) weer vir eksperimente gebruik wil word kan die neutronsluiters weer teruggetrek word om die bundelpyp oop te maak.

Neutronsluiters bestaan gewoonlik uit 'n groot blok lood of staal, wat meganies rondgeskuif kan word sodat dit die bundelpyp of heeltemal blokkeer, of heeltemal oop laat. Hierdie meganisme word dan in 'n lugdigte omhulsel geplaas sodat geen lug in die bundelpyp kan inkom tydens die oop en toemaak nie, aangesien dit belangrik is om die vakuum in die bundelpyp te bewaar.


</doc>
<doc id="121447" url="https://af.wikipedia.org/wiki?curid=121447" title="Mass Rapid Transit (Singapoer)">
Mass Rapid Transit (Singapoer)

Die Mass Rapid Transit Singapore (MRTS, letterlik vertaal: snelmassavervoerstelsel) is die amptelike benaming vir die openbare vervoernetwerk van die metro en 'n ligte stelsel in die land Singapoer. Die netwerk bestaan uit 4 metrolyne en 3 ligte treinlyne. Daar is meer lyne in ontwikkeling.

In Mei 1982 het die regering toestemming gegee om met die aanleg te begin. Die koste was begroot op 5 miljard Singapoer-dollar en die projek moes teen 1992 voltooi wees. 'n Gedeelte van die Noord-Suidlyn word eerste aangelê omdat Orchardweg en die sentrale sakedistrik die drukste gebiede was. Die aanvanklike sisteem met 'n gedeeltelike Noord-Suidlyn en 'n gedeeltelike Oos-Weslyn was 67 kilometer lank en het 42 stasies, waarvan 27 bogronds en 15 ondergronds. Op 14 Oktober 1983 word die "MRT Corporation" opgerig om die werk van die "Provisional Mass Rapid Transit Authority" oor te neem. Op 7 November 1987 word die eerste deel van die sisteem vir die publiek geopen. Minister-president Lee Kuan Yew open die sisteem amptelik op 12 Maart 1988. Die res van die sisteem is in Julie 1990 voltooi, 2 jaar voor skedule.

'n Enkele reis varieer in prys van S$ 0.80 tot S$ 1.80.

Die meeste passasiers gebruik 'n kontaklose slimkaart met die naam EZ-Link, 'n sisteem wat byna dieselfde is as die Octopuskaart in Hongkong. Mens hou jou kaart bo die toegangsdeure by die stasies as jy binnekom en weer vertrek, dan word die bedrag outomaties van jou saldo afgetrek.


</doc>
<doc id="121448" url="https://af.wikipedia.org/wiki?curid=121448" title="Vakuum">
Vakuum

'n Vakuum is 'n ruimte sonder materie en sonder druk. In die omgangstaal word daar dikwels ook van 'n lugleegte gepraat. In 'n perfekte vakuum is daar 'n druk van 0 pascal (Pa).

Die term vakuum word gewoonlik gebruik vir:


</doc>
<doc id="121449" url="https://af.wikipedia.org/wiki?curid=121449" title="Paul-Henri Spaak">
Paul-Henri Spaak

Paul-Henri Spaak (25 Januarie 1899, Schaerbeek – 31 Julie 1972, Brussel) was 'n Belgiese staatsman wat 'n groot rol in die Europese eenwording gespeel het.
Hy lieg oor sy leeftyd om aan die Eerste Wêreldoorlog deel te kan neem, maar hy word gevange geneem en word 'n krygsgevangene van die Duitsers. Ná die oorlog studeer hy regte aan die "Université libre de Bruxelles" en verdedig talle Kommuniste. Hy word lid van die Sosialistiese Party in 1920 en parlementslid in 1932. In die kabinet van Paul Van Zeeland word hy minister van Vervoer (1935) en Buitelandse sake (1936). Hy word eerste minister in 1938.

Tydens die Tweede Wêreldoorlog is hy in ballingskap in Engeland en hy word daar minister van buitelandse sake in die Belgiese regering in ballingskap. Hy stig saam met ander regerings in ballingskap die Benelux. Eerste probeer hy ook om Frankryk daarin te betrek, maar die Franse wil dat die Britte ook meedoen, wat hulle weier. Op 21 Oktober 1943 word die Benelux-verdrag tussen Nederland, België en Luxemburg geteken. Die tolooreenkoms volg op 5 September 1944.

In 1944 keer Spaak terug na Brussel. In 1945 word hy die eerste voorsitter van die eerste sitting van die Algemene Vergadering van die Verenigde Nasies.

Hy word ook die eerste voorsitter van die Parlementêre Assemblee van die Europese Gemeeskap vir Steenkool en Staal, wat later die Europese Parlement sal word.

Spaak was 'n groot proponent van Europese integrasie. Hy stel, met steun van die Benelux, in 1955 op die Konferensie van Messina voor om die Steenkool en Staal-gemeenskap aan te vul met 'n gemeenskaplike mark, 'n geïntegreerde transportstelsel en 'n gemeenskap vir kernenergie. Dit word in 1958 verwesenlik in die EEG en Euratom. Hy onderteken hierdie Verdrag van Rome vir België.

Van 1953 tot 1957 het hy ook burgemeester van Sint-Gillis gewees.


</doc>
<doc id="121455" url="https://af.wikipedia.org/wiki?curid=121455" title="Antonio Tajani">
Antonio Tajani

Antonio Tajani (4 Augustus 1953, Rome - ) is 'n Italiaanse politikus, 'n voormalige lid van die Europese Kommissie en die huidige president van die Europese Parlement. Hy is lid van Forza Italia, Silvio Berlusconi se party en het sy woordvoerder gewees. In Brussel is hy lid van die EPP.

In Januarie 2017 het hy met 351 teen 282 stemme die kandidaat van die Sosialiste Mr. Pittella verslaan en is hy as opvolger van die Duitser Martin Schulz tot president van die Europese Parlement gekies.


</doc>
<doc id="121456" url="https://af.wikipedia.org/wiki?curid=121456" title="Martin Schulz">
Martin Schulz

Martin Schulz (20 Desember 1955, Hehlrath - ) is 'n Duitse politikus. Hy is die leier van die SPD (Sosiaal-Demokratiese Party) en 'n kanselierskandidaat in die verkiesings van 2017. Hy het twee termyne as president van die Europese Parlement gedien.

Martin Schulz word in 1986 die jongste burgemeester van Noordryn-Wesfale en word in 1994 lid van die Europese Parlement. Hy raak bekend deurdat hy verklaar dat die Italiaanse eerste minister 'n belangekonflik het omdat hy ook 'n sake-eienaar in die mediabedryf is. Berlusconi verklaar dat Schulz in 'n fliek die rol van 'n konsentrasiekampleier sou kon vervul. In 2012 word Schulz president van die parlement en staan in dié amp tot 2017 wanneer hy vervang word deur Tajani, wat ironies genoeg uit Berlusconi se party kom. Hy is 'n baie sterk voorstander van die uitbreiding van die parlement se bevoegdhede en werk saam met die president van die Kommissie, Jean-Claude Juncker, en dié van die Europese Raad, Donald Tusk. Hierdie drietal is verantwoordelik vir die "geen onderhandelings sonder kennisgewing"-politiek wat die EU se antwoord is op die Brexit-referendum in die Verenigde Koninkryk in Junie 2016.

Ná sy aftrede as president van die Europese Parlement keer hy terug na die nasionale politiek van Duitsland. Dit is 'n ongewone ontwikkeling. Gewoonlik gaan nasionale politici na Brussel en nie andersom nie. Hy word verkies tot leier van die SPD en opponent van Angela Merkel in die verkiesings van 2017.



</doc>
<doc id="121457" url="https://af.wikipedia.org/wiki?curid=121457" title="Frank Borman">
Frank Borman

Frank Frederick Borman (* 14 Maart 1928 - ; Kolonel) is 'n afgetrede vlieënier in die Amerikaanse Lugmag, lugvaartingenieur, toetsvlieënier en Nasa-ruimtevaarder. Hy het bekend geraak as die bevelvoerder van Apollo 8, die eerste missie wat om die Maan gevlieg het. Tesame met sy bemanning van Jim Lovell en William Anders maak dit hulle die eerste van 24 mense wat om die Maan gevlieg het. Hy het ook 'n 14-daguithourekord in die ruimte in Gemini 7 opgestel. Hy was ook deel van die kommitee wat die brand op Apollo 1 ondersoek het. Nadat hy Nasa verlaat het word hy die hoofuitvoerendebeampte van "Eastern Air Lines", 'n pos wat hy beklee van 1975 tot 1986. Hy is ook 'n ontvanger van die "Congressional Space Medal of Honor".



</doc>
<doc id="121461" url="https://af.wikipedia.org/wiki?curid=121461" title="Ariana Grande">
Ariana Grande

Ariana Grande-Butera (* 26 Junie 1993) is 'n Amerikaanse sangeres en aktrise. Sy het haar loopbaan begin met 'n rol in die Broadway musical "13", waarna sy die rol van Cat Valentine in die Nickelodeon-televisiereeks "Victorious" in 2009 vertolk het. Die reeks het na vier seisoene tot 'n einde gekom, en Grande het voortgegaan om in die splinter reeks "Sam & Cat" te speel. Sy het ook ander teater-, televisie-, en filmrolle vertolk, en as stemakteur in geanimeerde televisiereekse en rolprente opgetree.

Sy is die halfsuster van die akteur Frankie Grande.



</doc>
<doc id="121462" url="https://af.wikipedia.org/wiki?curid=121462" title="Manchester-aanval van 2017">
Manchester-aanval van 2017

Op 22 Mei 2017 ontplof 'n bom in die voorportaal van die 21 000-sitplek Manchester Arena in Manchester, Verenigde Koninkryk, nes Ariana Grande se konsert daar tot 'n einde kom. Die ontploffing het plaasgevind om 22:33 BST (UTC+01:00, d.i. 23:33 SAST) en het 23 mense om die lewe gebring en 116 beseer. Salman Ramadan Abedi was die 22-jarige man wat volgens berigte die aanval uitgevoer het deur gebruik te maak van 'n tuisgemaakte bom.

Die Islamitiese Staat het die slagting as 'n "aanval op Kruisvaarders" beskryf en het gewaarsku dat swaarder aanvalle teen "aanbidders van die Kruis" beplan word. Die aanval is die dodelikste terreurdaad in die Verenigde Koninkryk sedert Islamitiese terroriste bomme op Londense treine op 7 Julie 2005 laat afgaan het.


</doc>
<doc id="121466" url="https://af.wikipedia.org/wiki?curid=121466" title="James McDivitt">
James McDivitt

James Alton "Jim" McDivitt (* 10 Junie 1929 - ; Brigadier-generaal) is 'n voormalige Amerikaanse toetsvlieënier, Amerikaanse Lugmagvlieënier, lugvaartingenieur en NASA-ruimtevaarder wat in beide die Gemini- en Apollo-programme gevlieg het. Hy was in beheer van Gemini 4 toe Edward White die eerste Amerikaner geword het om in die ruimte te wandel. Hy was ook die bevelvoerder van Apollo 9 – wat die eerste volledig bemande vlug was – en ook die eerste toetsvlug gedoen het met die Apollo-maanmodule.

Hy was later in beheer van die maanlandingoperasies en was ook die Apolloruimteprogrambestuurder van 1969 tot 1972.



</doc>
<doc id="121467" url="https://af.wikipedia.org/wiki?curid=121467" title="Teorie van beperkings">
Teorie van beperkings

Die teorie van beperkinge (TOC) is 'n bestuursparadigma wat enige bestuurbare stelsel beskou as beperk word om meer van sy doelwitte te bereik deur 'n baie klein aantal beperkings. Daar is altyd ten minste een beperking, en TOC gebruik 'n fokusproses om die beperking te identifiseer en die res van die organisasie daaroor te herstruktureer. TOC aanvaar die algemene idioom "'n Ketting is nie sterker as die swakste skakel nie." Dit beteken dat prosesse, organisasies, ens. Kwesbaar is omdat die swakste persoon of deel dit altyd kan beskadig of breek of ten minste die uitslag nadelig beïnvloed.

Die teorie van beperkinge (TOC) is 'n algemene bestuursfilosofie wat deur Eliyahu M. Goldratt in sy 1984-boek, The Goal, bekendgestel is, wat daarop gemik is om organisasies te help om hul doelwitte voortdurend te bereik. Goldratt het die konsep tot projekbestuur aangepas met sy boek Kritiese Ketting, wat in 1997 gepubliseer is.

 'N Voormalige propagator van 'n soortgelyke konsep was Wolfgang Mewes in Duitsland met publikasies oor Machtorientierte Führungsteorie (1963) en volg met sy Energo-Kybernetic System (EKS, 1971), later die Engpasskonzentrierte Strategie as 'n meer gevorderde teorie van knelpunte. Die publikasies van Wolfgang Mewes word bemark deur die FAZ Verlag, uitgewery van die Duitse koerant Frankfurter Allgemeine Zeitung. Die paradigma-teorie van beperkinge is egter eers deur Goldratt gebruik.

Die onderliggende uitgangspunt van die teorie van beperkinge is dat organisasies gemeet kan word en beheer word deur variasies op drie maatstawwe: deurset, bedryfsuitgawes en voorraad. Voorraad is al die geld wat die stelsel belê het in die aankoop van goedere wat hy van plan is om te verkoop. Bedryfsuitgawes is al die geld wat die stelsel spandeer om voorraad in deurset te maak. Deurvoer is die koers waarteen die stelsel geld genereer deur verkope.
Voordat die doel self bereik kan word, moet eers die nodige voorwaardes nagekom word. Dit sluit tipies veiligheid, gehalte, wetlike verpligtinge, ens. In. Vir die meeste besighede is die doel self om geld te verdien. Vir baie organisasies en nie-winsgewende besighede, maak geld egter 'n noodsaaklike voorwaarde om die doel te bereik. Of dit nou die doel of 'n noodsaaklike voorwaarde is, om te verstaan hoe om gesonde finansiële besluite te neem wat gebaseer is op deurset-, voorraad- en bedryfskoste, is 'n kritieke vereiste.

Teorie van beperkinge is gebaseer op die veronderstelling dat die tempo van doelwitprestasie deur 'n doelgerigte stelsel (dws die stelsel se deurset) beperk word deur ten minste een beperking.

Die argument deur reductio ad absurdum is soos volg: As daar niks voorkom wat 'n stelsel verhinder om hoër deurset te bereik nie (dws meer doel eenhede in 'n eenheid van tyd), sou die deurvoer daarvan oneindig wees – wat onmoontlik is in 'n werklike stelsel.

Slegs deur vloei deur die beperking te verhoog, kan algehele deurvloei verhoog word.

Gestel die doel van 'n stelsel is geartikuleer en sy metings gedefinieer, is die stappe:

Die doel van 'n kommersiële organisasie is: "Maak meer geld nou en in die toekoms", en sy metings word gegee deur deursigtingsrekeningkunde soos: deurvloei, voorraad en bedryfsuitgawes.

Die vyf fokus stappe is daarop gemik om te verseker dat voortdurende verbetering pogings gekonsentreer word op die organisasie se beperking (s). In die TOC literatuur word dit die proses van voortgesette verbetering (POOGI) genoem.

Hierdie fokusstappe is die sleutelstappe vir die ontwikkeling van die spesifieke toepassings hieronder genoem.

'N Beperking is enigiets wat verhoed dat die stelsel sy doel bereik. Daar is baie maniere waarop beperkinge kan voorkom, maar 'n kernbeginsel binne TOC is dat daar nie tien of honderde beperkings is nie. Daar is ten minste een, maar hoogstens slegs 'n paar in enige gegewe stelsel. Beperkings kan intern of ekstern van die stelsel wees. 'N Interne beperking is in bewyse wanneer die mark meer van die stelsel vereis as wat dit kan lewer. As dit die geval is, moet die fokus van die organisasie wees om daardie beperking te ontdek en die vyf fokusstappe te volg om dit oop te maak (en dit moontlik te verwyder). 'N Buitelandse beperking bestaan wanneer die stelsel meer kan produseer as wat die mark sal dra. As dit die geval is, moet die organisasie op meganismes fokus om meer vraag na sy produkte of dienste te skep.

Soorte (interne) beperkings
Die konsep van die beperking in teorie van beperkinge is analoog aan, maar verskil van die beperking wat in wiskundige optimalisering voorkom. In TOC word die beperking gebruik as 'n fokusmeganisme vir die bestuur van die stelsel. In optimalisering word die beperking in die wiskundige uitdrukkings geskryf om die omvang van die oplossing te beperk (X kan nie groter as 5 wees nie).

Let wel: organisasies het baie probleme met toerusting, mense, beleid, ens. ('N Uitsplitsing is net dit – 'n uiteensetting – en is nie 'n beperking in die ware sin van die TOC-konsep nie). Die beperking is die beperkende faktor wat die Organisasie om meer deurvloei te kry (gewoonlik inkomste deur verkope) selfs wanneer niks verkeerd gaan nie.

As 'n beperking se deurkapasiteit verhoog word tot die punt waar dit nie meer die stelsel se beperkingsfaktor is nie, word dit gesê om die beperking te "breek". Die beperkende faktor is nou 'n ander deel van die stelsel, of kan buite die stelsel wees ('n eksterne beperking). Dit moet nie verwar word nie.

Buffers word dwarsdeur die teorie van beperkings gebruik. Hulle word dikwels as deel van die ontginning en ondergeskikte stappe van die vyf fokusstappe. Buffers word voor die beheersbeperking geplaas en sodoende verseker dat die beperking nooit verhonger word nie. Buffers word ook agter die beperking geplaas om te voorkom dat stroomafwykings die beperking se uitset blokkeer. Buffers wat op hierdie manier gebruik word, beskerm die beperkinge van die afwykings in die res van die stelsel en moet voorsiening maak vir normale variasie van verwerkingstyd en af en toe ontsteld (Murphy) voor en agter die beperking.

Buffers kan 'n bank van fisiese voorwerpe wees voor 'n werksentrum en wag om deur daardie werksentrum verwerk te word. Buffers koop jou uiteindelik, soos in die tyd voor werk, die beperking bereik en word dikwels as tydbuffers verbaleer. Daar moet altyd genoeg (maar nie oormatig) werk wees in die tydtoewysing voor die beperking en voldoende aflaaiplek agter die beperking

Buffers is nie die klein ry werk wat voor elke werksentrum in 'n Kanban-stelsel sit nie, alhoewel dit soortgelyk is as jy die samestellende lyn beskou as die beheersbeperking. 'N Voorvereiste in die teorie is dat alle ander dele van die stelsel, met die een of ander beperking in die stelsel, voldoende kapasiteit het om die werk by die beperking op te volg en in te haal as die tyd verlore gaan. In 'n gebalanseerde lyn, soos deur Kanban aangevoer, wanneer 'n werksentrum langer as die buffergrootte val, moet die hele stelsel wag totdat daardie werksentrum herstel word. In 'n TOC-stelsel is die enigste situasie waar werk in gevaar is, as die beperking nie kan verwerk nie (as gevolg van wanfunksionering, siekte of 'n "gat" in die buffer – as iets verkeerd loop wat die tydbuffer nie kan beskerm nie).

Bufferbestuur verteenwoordig dus 'n belangrike kenmerk van die teorie van beperkinge. Daar is baie maniere om buffers toe te pas, maar die mees gebruikte is 'n visuele stelsel om die buffer in drie kleure aan te dui: groen (oke), geel (versigtig) en rooi (aksie vereis). Deur hierdie soort sigbaarheid te skep, kan die stelsel as geheel in lyn bring en dus onderhewig aan die behoefte van die beperking op 'n holistiese wyse. Dit kan ook daagliks gedoen word in 'n sentrale operasiekamer wat vir almal toeganklik is.

Daar is vier primêre tipes plante in die TOC-leksikon. Trek die vloei van materiaal vanaf die onderkant van 'n bladsy na bo, en jy kry die vier tipes. Hulle spesifiseer die algemene materiaalvloei deur 'n stelsel, en hulle gee 'n paar wenke oor waar om tipiese probleme te soek. Hierdie tipe analise staan bekend as die BTWI-analise, aangesien dit die onderliggende vorms van die letters V, A, T en I gebruik om die soorte plante te beskryf. Die vier tipes kan op baie maniere gekombineer word in groter geriewe, bv. "'N A plant wat 'n V plant voed"
Uit die bostaande lys kan 'n mens dit aflei vir nie-materiële stelsels wat die vloei van werk of die vloei van prosesse kan trek, in plaas van fisiese vloei, en kom by soortgelyke basiese V-, A-, T- of I-strukture. 'N Projek, byvoorbeeld, is 'n A-vormige volgorde van werk, wat uitloop op 'n gelese projek

Die fokus stappe, hierdie proses van deurlopende verbetering, is toegepas op vervaardiging, projekbestuur, verskaffingsketting / verspreiding wat spesifieke oplossings opgelewer het. Ander instrumente (hoofsaaklik die "denkproses") het ook tot TOC-toepassings op die gebied van bemarking en verkope en finansies gelei. Die oplossing soos toegepas op elk van hierdie gebiede word hieronder gelys.

Binne die vervaardigingsbedrywighede en operasionele bestuur poog die oplossing om materiaal deur die stelsel te trek, eerder as om dit in die stelsel te stoot. Die primêre metodologie wat gebruik word, is trommelbuffer tou (DBR) en 'n variasie genaamd vereenvoudigde trommelbuffer tou (S-DBR).
Drumbuffer tou is 'n vervaardigingsuitvoeringsmetodologie gebaseer op die feit dat die uitset van 'n stelsel net dieselfde kan wees as die uitset onder die beperking van die stelsel. Enige poging om meer te produseer as wat die beperking kan verwerk, lei net tot oortollige voorraadophoping. Die metode is vernoem na sy drie komponente. Die drom is die tempo waarteen die fisiese beperking van die plant kan werk: die werksentrum of masjien of operasie wat die vermoë van die hele stelsel beperk om meer te produseer. Die res van die plant volg die maat van die drom. Bylae by die trom bepaal wat die stelsel moet produseer, in watter volgorde om te produseer en hoeveel om te produseer. Hulle maak seker die trom het werk en dat alles wat die drom verwerk het, nie verspil word nie.

Die buffer beskerm die drom, sodat dit altyd werk het wat daaraan vloei. Buffers in DBR voorsien die bykomende lood tyd verby die vereiste opstel en proses tye, vir materiaal in die produk vloei. Aangesien hierdie buffers tyd het as hul meeteenheid, eerder as die hoeveelheid materiaal, maak dit die prioriteitstelsel stewig gebaseer op die tyd waarop 'n bevel na verwagting by die drom sal wees. Elke werkorder sal 'n oorblywende bufferstatus hê wat bereken kan word. Op grond van hierdie bufferstatus kan werkopdragte in Rooi, Geel en Groen gekleur word. Die rooi bestellings het die hoogste prioriteit en moet eers gewerk word, aangesien hulle die meeste in hul buffers binnegedring het, gevolg deur geel en groen. Soos die tyd ontwikkel, kan hierdie bufferstatus verander en die kleur wat aan die betrokke werkorder toegewys word, verander daarmee..

Tradisionele DBR vra gewoonlik op buffels op verskeie punte in die stelsel: die beperking, sinkronisasiepunte en die verskeping. S-DBR het 'n buffer by gestuur en bestuur die vloei van werk oor die drom deur 'n lasbeplanning meganisme.

Die tou is die werk vrylating meganisme vir die plant. Bestellings word op 'n "buffertyd" na die winkelvloer vrygelaat voordat dit deur die beperking verwerk word. Met ander woorde, as die buffer 5 dae is, word die bestelling 5 dae vrygestel voordat dit by die beperking verskuldig is. Om werk in die stelsel vroeër as hierdie buffertyd te plaas, sal waarskynlik te hoë werk in proses genereer en die hele stelsel vertraag.
Outomatiese produksie lyne wat gebruik word in die drankbedryf om houers te vul, het gewoonlik verskeie masjiene wat dele van die volledige proses uitvoer, van primêre houers tot sekondêre verpakking en palletisering. Hierdie masjiene werk teen verskillende snelhede en vermoëns en het wisselende doeltreffendheidsvlakke.

Om die deurvoer te maksimeer, het die produksielyn gewoonlik 'n ontwerpbeperking. Hierdie beperking is tipies die stadigste en dikwels die duurste masjien op die lyn. Die algehele deurvoer van die lyn word deur hierdie masjien bepaal. Alle ander masjiene kan vinniger bedryf word en word deur bande verbind.

Die vervoerbande het gewoonlik die vermoë om produk te buffer. In die geval van 'n stilstand by 'n ander masjien as die beperking, kan die vervoerder die produk buffer, sodat die beperking masjien aan die gang kan bly.

'N Tipiese lynopstelling is sodanig dat die stroomopbande van die beperkingsmasjien in normale werking altyd volhard word om hongersnood op die beperking te voorkom en die stroomafleiers word leeg geloop om 'n terugslag by die beperking te voorkom. Die algehele doelwit is om te verhoed dat klein masjinerie se onderbrekings die impak van die beperking beïnvloed.

Om hierdie rede, aangesien die masjiene verder van die beperking kom, het hulle die vermoë om vinniger as die vorige masjien te hardloop en dit skep 'n V-kromme.

Oor die algemeen is die oplossing vir voorsieningskettings om voorraadvloei te skep om groter beskikbaarheid te verseker en om surplusse uit te skakel.

Die TOC-verspreidingsoplossing is effektief wanneer dit gebruik word om 'n enkele skakel in die voorsieningsketting aan te spreek, en meer oor die hele stelsel, selfs al is die stelsel baie verskillende maatskappye. Die doel van die TOC-verspreidingsoplossing is om 'n beslissende mededingende voordeel te vestig gebaseer op buitengewone beskikbaarheid deur dramaties die skadevergoeding te verminder as die vloei van goedere onderbreek word deur tekorte en oorskotte.

Hierdie benadering gebruik verskeie nuwe reëls om beskikbaarheid te beskerm met minder voorraad as wat konvensioneel vereis word. Voordat u hierdie nuwe reëls verduidelik, moet die term Herlaaiingstyd gedefinieer word. Vervangingstyd (RT) is die som van die vertraging, nadat die eerste verbruik na aflewering voor 'n bestelling geplaas is plus die vertraging nadat die bestelling geplaas is totdat die bestelde goedere by die bestelposisie aankom
Sodra voorraad bestuur word soos hierbo beskryf, moet voortgesette pogings aangewend word om die RT, laat aflewerings, verskaffers minimum bestelhoeveelhede (beide per SKU en per bestelling) en bestelling van klante te verminder. Enige verbeteringe in hierdie gebiede sal outomaties die beskikbaarheid en voorraaddraaie verbeter, te danke aan die aanpassende aard van bufferbestuur.

'N Stoorplek wat voorraad volgens die TOC bestuur, behoort 'n nie-TOC-kliënt te help (stroomaf skakel in 'n voorsieningsketting, intern of ekstern) beheer hul voorraad volgens die TOC-proses. Hierdie tipe hulp kan in die vorm van 'n verskaffer bestuurde voorraad (VMI) wees. Die TOC-verspreidingslengte brei sy buffergrootte en bestuurstegnieke bloot aan sy kliënte se voorraad uit. Deur dit te doen, word die vraag van die kliënt glad gemaak en die bestellinggrootte per SKU verminder. VMI lei tot beter beskikbaarheid en voorraaddraaie vir beide verskaffers en kliënte. Meer as dit is die voordele vir die nie-TOC-kliënte voldoende om te voldoen aan die doel om te kapitaliseer op die beslissende mededingende voordeel deur die kliënt 'n kragtige rede te gee om meer lojale te wees en meer besigheid te gee aan die stroomop skakel. Wanneer die eindverbruikers meer koop, verkoop die hele verskaffingsketting meer.

Een voorbehoud moet oorweeg word. Aanvanklik en slegs tydelik kan die toevoerketting of 'n spesifieke skakel minder verkoop aangesien die surplus voorraad in die stelsel verkoop word. Die verkoopshef as gevolg van verbeterde beskikbaarheid is egter 'n kompenserende faktor. Die huidige vlakke van surplusse en tekorte maak elke geval anders.

'N voorbehoud moet oorweeg word. Aanvanklik en slegs tydelik kan die toevoerketting van 'n spesifieke skakel minder verkoop aangesien die surplus voorraad in die stelsel verkoop word. Die verkoopshef as gevolg van verbeterde beskikbaarheid is egter 'n kompenserende faktor. Die huidige vlakke van surplusse en tekorte maak elke geval anders.

Die primêre maatreëls vir 'n TOC siening van finansies en rekeningkunde is: deurset, bedryfsuitgawes en belegging. Deurvoer word bereken uit verkope minus "heeltemal veranderlike koste", waar totaal veranderlike koste gewoonlik bereken word as die koste van grondstowwe wat gebruik word om die verkoopte produk te skep. (Pp13-14)

Kritieke Ketting Projekbestuur (CCPM) word in hierdie area gebruik. CCPM is gegrond op die idee dat alle projekte lyk soos A-plante: alle aktiwiteite konvergeer tot 'n finale aflewerbare. As sodanig, om die projek te beskerm, moet daar interne buffers wees om sinkronisasiepunte en 'n finale projekbuffer te beskerm om die algehele projek te beskerm.

Terwyl oorspronklik gefokus op vervaardiging en logistiek, het TOC die afgelope tyd uitgebrei tot verkoopsbestuur en bemarking. Sy rol word uitdruklik erken op die gebied van verkoopsprosessering. Vir effektiewe verkoopsbestuur kan Drum Buffer Rope op die verkoopproses toegepas word, soortgelyk aan die manier waarop dit op bedrywighede toegepas word. (Sien Reengineering van die verkoopprosesboekverwysing hieronder). Hierdie tegniek is toepaslik as u beperking in die verkoopproses self voorkom of u wil net 'n effektiewe verkoopsbestuurstegniek hê en sluit die onderwerpe van trechterbestuur en omskakelingskoerse in.

Die denkprosesse is 'n stel gereedskap om bestuurders te help om die projek te begin en te implementeer. Wanneer dit in 'n logiese vloei gebruik word, help die denkprosesse deur 'n inkoopproses:
TOC-praktisyns verwys soms na hierdie in die negatiewe as werk deur lae weerstand teen 'n verandering.

Onlangs is die huidige realiteitsboom (CRT) en toekomstige realiteitsboom (FRT) toegepas op 'n argumenterende akademiese vraestel
Ten spyte van sy oorsprong as 'n vervaardigingsbenadering (Goldratt & Cox, Die Doel: 'n proses van Deurlopende Verbetering, 1992) word Goldratt se Teorie van Beperkings (TOC) -metodologie nou beskou as 'n stelselsmetodologie met sterk grondslae in die harde wetenskappe (Mabin, 1999 ). Deur middel van sy gereedskap vir konvergerende denke en sintese help die "Denkprosesse", wat die hele TOC-metodologie ondersteun, om beperkings te identifiseer en te bestuur en deurlopende verbetering en verandering in organisasies te lei (Dettmer H., 1998).

Die proses van verandering vereis die identifisering en aanvaarding van kernkwessies; Die doel en die middel tot die doel. Hierdie omvattende stel logiese gereedskap kan gebruik word vir eksplorasie, oplossingontwikkeling en oplossing implementering vir individue, groepe of organisasies. Elke instrument het 'n doel en byna alle gereedskap kan onafhanklik gebruik word (Cox & Spencer, 1998). Aangesien hierdie denkgereedskap ontwerp is om opeenvolgende "lae weerstand" aan te spreek en kommunikasie moontlik te maak, versnel dit die verkryging van groepe. Terwyl CRT (huidige werklikheidsboom) die ongewenste effekte van die huidige situasie verteenwoordig, help die FRT (die toekomstige realiteitsboom), NBR (negatiewe tak) mense om die moontlike resultate van hul optrede te beplan en te verstaan. Die PRT (Perquisite tree) en TRT (oorgang boom) is ontwerp om kollektiewe inkoop en hulp in die Implementeringsfase te bou. Die logiese konstrukte van hierdie instrumente of diagramme is die nodige voorwaarde logika, die voldoende oorsaak logika en die streng logiese reëls wat gebruik word om oorsaak-effek verhoudings te bevestig wat met hierdie instrumente gemodelleer word (Dettmer W., 2006).

'n opsomming van hierdie gereedskap, die vrae wat hulle help beantwoord en die wat verband hou met logiese konstrukte wat gebruik word in die tabel hieronder.

TOC Thinking Proses Tools: Die gebruik van hierdie instrumente is gebaseer op die fundamentele oortuigings van TOC dat organisasies a) inherent eenvoudig is (interafhanklikhede bestaan in organisasies) b) begeer inherente harmonie (wen-wen oplossings is moontlik) c) is inherent goed (mense Is goed) en het inherente potensiaal (mense en organisasies het die potensiaal om beter te doen) (Goldratt E., 2009). In die boek "Deur die wolke tot oplossings" sê Jelena Fedurko (Fedurko, 2013) dat die hoofareas vir die toepassing van TP-gereedskap as:

TOC is geïnisieer deur Goldratt, wat tot sy onlangse dood steeds die hoof dryfkrag was agter die ontwikkeling en praktyk van TOC. Daar is 'n netwerk van individue en klein maatskappye wat losweg as praktisyns regoor die wêreld gekoppel word. TOC word soms na verwys as "beperkingsbestuur". TOC is 'n groot deel van kennis met 'n sterk leidende filosofie van groei.

Kritiek wat gelyk teen  TOC  staan sluit in:

Terwyl TOC goed vergelyk is met lineêre programmeringstegnieke, beweer D. Trietsch van die Universiteit van Auckland dat DBR-metodologie minderwaardig is as mededingende metodologieë. Linhares, van die Getulio Vargas-stigting, het getoon dat die TOC-benadering tot die stigting van 'n optimale produkmengsel onwaarskynlik optimale resultate sal lewer, aangesien dit P = NP impliseer..

Duncan (soos deur Steyn aangehaal) sê dat TOC sterk leen aan stelselsdinamika wat Forrester in die 1950's ontwikkel het en van statistiese prosesbeheer wat dateer uit die Tweede Wêreldoorlog. En Noreen Smith en Mackey, in hul onafhanklike verslag oor TOC, wys daarop dat verskeie sleutelkonsepte in TOC "dekades in bestuursrekeningkundehandboeke is." (P149)

Mense beweer Goldrat se boeke versuim om te erken dat TOC leen uit meer as 40 jaar van vorige bestuurswetenskaplike navorsing en -praktyk, veral van programevaluering en hersieningstegniek / kritiese padmetode (PERT / CPM) en die net-tyd-strategie. 'N Weerlegging aan hierdie kritiek word aangebied in Goldratt se "Wat is die teorie van beperkinge en hoe moet dit geïmplementeer word?", En in sy klankprogram, "Beyond The Goal". Hierin bespreek Goldratt die geskiedenis van dissiplinêre wetenskappe, vergelyk die sterkte en swakpunte van die onderskeie dissiplines en erken die bronne van inligting en inspirasie vir die denkprosesse en kritiese kettingmetodologieë. Artikels wat in die nuutgelegde Joernaal van Teorie van Beperkings gepubliseer word, verwys na grondslagmateriaal. Goldratt het 'n artikel gepubliseer en gesprekke gehou met die titel "Standing on the Shoulders of Giants" waarin hy krediet gee vir baie van die kernidees van Theory of Constraints. Goldratt het baie keer probeer om die verband tussen verskillende verbeteringsmetodes te toon.

Goldratt word gekritiseer weens gebrek aan openheid in sy teorieë, 'n voorbeeld dat hy nie die algoritme wat hy gebruik het vir die Optimum Performance Training-stelsel, vrygestel het nie. Sommige beskou hom as onwetenskaplik met baie van sy teorieë, gereedskap en tegnieke wat nie deel van die publieke domein is nie, eerder 'n deel van sy eie raamwerk om voordeel te trek uit sy idees. Volgens Gupta en Snyder (2009), ten spyte van vandag as 'n ware bestuursfilosofie, het TOC nogtans nie sy effektiwiteit in die akademiese literatuur bewys nie en kan dit nie as akademies waardig beskou word om 'n wyd erkende teorie te noem nie. TOC het meer gevallestudies nodig wat 'n verband tussen implementering en verbeterde finansiële prestasie bewys. Nave (2002) beweer dat TOC nie werknemers in ag neem nie en versuim om hulle in die produksieproses te bemagtig. Hy verklaar ook dat TOC versuim om onsuksesvolle beleide as beperkings aan te spreek. Mukherjee en Chatterjee (2007) verklaar egter dat baie van die kritiek op Goldratt se werk gefokus is op die gebrek aan strengheid in sy werk, maar nie op die knelpuntbenadering nie, wat twee verskillende aspekte van die saak is.
Die Internasionale Sertifiseringsorganisasie (TOCICO) se teorie van beperkinge is 'n onafhanklike nie-winsgewende verenigde samelewing wat eksamens stel om 'n konsekwente standaard van bevoegdheid te verseker. Dit word onder toesig van 'n raad van akademiese en industriële kundiges. Dit bied ook 'n jaarlikse internasionale konferensie aan. Die werk wat tydens hierdie konferensies aangebied word, vorm 'n kernreeks van die huidige kennis.





</doc>
<doc id="121471" url="https://af.wikipedia.org/wiki?curid=121471" title="Roger Moore">
Roger Moore

Sir Roger George Moore KBE ([mɔər]; * 14 Oktober 1927, † 23 Mei 2017) was 'n Engelse akteur. Gedurende sy loopbaan, wat oor sewe dekades gestrek het, het hy - naas rolle in televisiereekse soos "The Saint" (as Simon Templar, tussen 1962 en 1969) en "The Persuaders" - veral bekendheid verwerf as Britse geheime agent James Bond. Hy was die derde akteur ná Sean Connery en George Lazenby wat dié rol vertolk het. Tussen 1973 en 1985 het hy sewe keer as Bond op die silwerdoek verskyn.

Roger Moore het baie van sy tyd aan humanitêre werk gewy, onder meer as Unicef-ambassadeur (sedert 1991). Vir sy bydraes tot liefdadigheidsdienste is Moore in 2003 deur koningin Elizabeth II tot ridder geslaan. Tot sy afsterwe het Roger Moore in Crans-Montana in die Switserse kanton Valais/Wallis en in Monaco gebly nadat hy jare lank 'n chalet in Gstaad (kanton Bern) bewoon het. In Switserland het Moore verskeie kere opgetree in advertensieveldtogte vir groot Switserse ondernemings, waaronder SBB (Switserse Federale Spoorweë) en die lugredery Swiss.

Op 23 Mei 2017 het Roger Moore se kinders in hul amptelike Twitter-rekening bekend gemaak dat die akteur "ná 'n kort en dapper stryd teen kanker" in sy huis in Switserland oorlede is. Hy word oorleef deur sy vrou, Kristina Tholstrup, en drie kinders.



</doc>
<doc id="121472" url="https://af.wikipedia.org/wiki?curid=121472" title="Netwerk24">
Netwerk24

Netwerk24 is 'n Afrikaanse subskripsienuuswebwerf. Die hoofredakteur is Jo van Eeden. Netwerk24 publiseer beriggewing van "Beeld", "Die Burger" en "Volksblad".. Netwerk24 is die opvolger van Nuus24 wat in 2013 gestaak is.




</doc>
<doc id="121473" url="https://af.wikipedia.org/wiki?curid=121473" title="Jo van Eeden">
Jo van Eeden

Jo (Johanna) van Eeden (gebore op 5 April 1973 in Pretoria) beklee sedert 1 April 2016 die pos van hoofredakteur van "Netwerk24", "Beeld", "Die Burger" en "Volksblad".

Van Eeden het in 1990 aan die Hoërskool Hercules in Pretoria gematrikuleer. In 2012 is sy aangestel as redakteur van "Volksblad" en in 2014 is sy aangewys as Suid-Afrika se Niemangenoot, waarna sy ’n jaar lank aan Harvard-universiteit studeer het. In September 2015 is sy as hoofredakteur van Media24 se Afrikaanse dagblaaie aangestel en in 2016 as hoofredakteur van "Netwerk24"; sy het Adriaan Basson opgevolg, wat die nuwe redakteur van "News24" geword het.



</doc>
<doc id="121477" url="https://af.wikipedia.org/wiki?curid=121477" title="1977 Suid-Afrikaanse Grand Prix">
1977 Suid-Afrikaanse Grand Prix

Die 1977 Formule Een Suid-Afrikaanse Grand Prix het op Saterdag 5 Maart 1977 op die Kyalami Grand Prix-renbaan naby Johannesburg, Suid-Afrika plaasgevind. Dit was die eerste wedren van die 1977-kampioenskapseisoen en is deur Niki Lauda in sy Ferrari gewen.

Onder die Formule Eenwedrenne wat by Kyalami gehou is, staan die 1977 Grand Prix uit weens die noodlottige ongeluk wat die lewens van veiligheidsbeampte Frederick Jansen van Vuuren en bestuurder Tom Pryce geëis het.


</doc>
<doc id="121478" url="https://af.wikipedia.org/wiki?curid=121478" title="Henriëtte Loubser">
Henriëtte Loubser

Henriëtte Loubser (gebore Anderson, 24 Desember 1966 in Bloemfontein, Suid-Afrika) was redakteur van "Huisgenoot" tot 31 Mei 2017, waarna sy van 1 Junie 2017 af redakteur van Netwerk24 geword het.

Sy matrikuleer aan die Hoërskool Jim Fouché en studeer kommunikasiekunde aan die Universiteit van die Vrystaat. Daarna behaal sy 'n honneursgraad in kommunikasiekunde deur Unisa.

Sy was onder meer nuus- en assistentredakteur van "Huisgenoot", senior assistentredakteur van "Sarie" en adjunkredakteur van "Die Burger" voordat sy in 2012 as redakteur van "Huisgenoot" aangestel is.



</doc>
<doc id="121480" url="https://af.wikipedia.org/wiki?curid=121480" title="CS50">
CS50

CS50 (Computer Science 50, "Rekenaarwetenskap 50") is 'n op-kampus en aanlyn inleidende kursus in rekenaarwetenskap wat deur Harvard-universiteit, Yale (sedert 2016), en in Amerikaanse hoërskole as 'n gevorderde (Engels: "advanced programme, AP") vak aangebied word. Die programmeertaal waarin CS50 aangebied word, is Python. Die kursus se bronmateriaal is gratis beskikbaar, en sertifikate vir suksesvolle voltooiing van die kursus kan teen 'n fooi bekom word. Met 800 studente en 102 personeellede is die op-kampus weergawe van die kursus Harvard se grootste kursus.



</doc>
<doc id="121481" url="https://af.wikipedia.org/wiki?curid=121481" title="Thomas P. Stafford">
Thomas P. Stafford

Thomas Patten "Tom" Stafford (17 September 1930 - ; Luitenant-generaal, Amerikaanse Lugmag) is 'n voormalige Amerikaanse lugmagoffisier, toetsvlieënier en NASA-ruimtevaarder. Hy het twee missies op Gemini-ruimtetuie voltooi en was in 1969 in bevel van Apollo 10, die tweede bemande missie na die Maan; hy was die eerste persoon om 'n maanmodule daar te vlieg. Hy was deel van die Ruimtevaardergroep 2-inname.

In 1975 was hy die bevelvoerder van die Apollo-Soyuz toetsprojekvlug; die eerste gesamentlike Amerikaanse-Sowjetruimtetog. Hy was daardie stadium 'n Brigadier-generaal en word die eerste generaal om in die ruimte te vlieg. Hy was die eerste lid van sy Vloot Akademieklas om 'n een, twee en later driestergeneraal te word.

Hy het ses missies voltooi waar daar met ruimtetuie gedok is en het in die proses 507 uur in die ruimte deurgebring. Hy het meer as 120 verskillende vliegtuie, helikopters en drie verskillende tipe ruimtetuie gevlieg.


</doc>
<doc id="121483" url="https://af.wikipedia.org/wiki?curid=121483" title="Neil Powell">
Neil Powell

Johannes Daniel Powell (28 Junie 1978 - ), meer bekend as "Neil", is 'n voormalige Suid-Afrikaanse sewesrugbyspeler (Blitsbokke) en tans afrigter van die Suid-Afrikaanse sewesrugbyspan. Hy rig die sewesspan reeds van 2013 af. Hy is die enigste persoon wat die Sewes Wêreldreekstitel as speler en afrigter gewen het.


</doc>
<doc id="121485" url="https://af.wikipedia.org/wiki?curid=121485" title="Alcide De Gasperi">
Alcide De Gasperi

Alcide Amedeo Francesco De Gasperi (; 3 April 1881, Pieve Tesino – 19 Augustus 1954, Borgo Valsugana) was 'n Italiaanse staatsman. Hy was eerste minister van Italië van 1945 tot 1953 in agt verskillende regerings en president van die Parlementêre Assemblee, wat later die Europese Parlement geword het.

Sy geboortestreek – nou Trentino-Alto Adige – was 'n deel van die Oostenryks-Hongaarse dubbelmonargie wat nogtans Italiaans gepraat het. Hy het in Wene filologie gestudeer, lid van die katolieke studentebeweging geword en raak as 'n goeie bemiddelaar bekend. Hy word journalis vir "La Voce Cattolica" in Trentino. Hierdie gebied word in 1918 by Italië ingelyf. Hierdeur verkry hy die Italiaanse burgerskap en in die volgende jaar help hy om die "Partito Popolare Italiano" (PPI) te stig.

In 1921 word hy lid van die parlement, maar die fasciste kom aan die mag en hy word in 1927 'n politiese gevangene. Ná 18 maande kry hy in die Vatikaanstad asiel en hy werk daar 14 jaar lank in die biblioteek.

Sy "Idee Ricostruttive" (gedagtes vir heropbou) word die manifes van die "Partito Democrazia Cristiana", die Christendemokratiese Party wat in 1943 in die geheim opgerig word. Ná die Tweede Wêreldoorlog en die einde van die fascistiese bewind word hy Eerste Minister in 1945. Hy word die oorheersende persoon van die naoorlogse tydperk van Italië. Regerings word gevorm en val weer, maar hy bly in agt kabinette die eerste minister van 1945 tot 1953. Dit word na hom die Gasperi-tydperk genoem.

De Gasperi was nes Monnet en Schuman 'n oortuigde voorstander van die noodsaak van Europese samewerking en eenwording. Hy reageer skielik op die Schumanverklaring van 1950 en die volgende jaar was Italië een van die ses lande wat deelneem aan die supranasionale eksperiment van die Europese Gemeenskap van Steenkool en Staal. Hy word die tweede president van die Parlementêre Assemblee en beywer hom vir die uitbreiding van die Europese projek na ander gebiede as net steenkool en staal. Dit resulteer in die Verdrag van Rome in 1957, maar De Gasperi het dit nie meer meegemaak nie, omdat hy in 1954 dood is.


</doc>
<doc id="121487" url="https://af.wikipedia.org/wiki?curid=121487" title="Tuinaffodil">
Tuinaffodil

Die tuinaffodil ("Narcissus pseudonarcissus") is 'n bolplant wat oorspronklik uit Europa kom en aan die blomfamilie Amaryllidaceae behoort. Hulle word ook soms narsings genoem.

Kenmerkend van die affodil, is die duidelike trompetkroon. Die bekendste is die heldergeel, alleenstaande blomme wat tot 8 cm lank kan word. Affodille is bolgewasse met riemvormige blare. Die blomme wissel van taamlik groot tot baie groot. Deur kruisings en verdeling is enkel- en dubbelblomme ontwikkel. Hulle kom alleenstaande of in trosse voor, en die kleure wissel van wit tot geel met geel of oranje trompetkrone met 'n wit of geel kroonblaaragtergrond. Daar bestaan selfs 'n wit variëteit met geel trompet en 'n oranje kartelrandjie ("Narsing tazzetta").

Sommige variëteite het byna geen geur nie, terwyl ander soorte weer 'n skerp geur het.

Aanvanklik was die "N. tazzeta" die belangrikste kwekersblom, maar vandag vervul die gewone geel affodil ("N. pseudonarcissus"), die rol. In Suid-Afrika word die affodil begin Maart geplant om in die laat winter en vroeë lente te blom. Hulle het behoorlike humusryke en vrugbare grond nodig. Affodille is uitstekende snyblomme.


</doc>
<doc id="121491" url="https://af.wikipedia.org/wiki?curid=121491" title="Edward Higgins White">
Edward Higgins White

Edward Higgins "Ed" White (* 14 November 1930 – † 27 Januarie 1967; Lt-kol.) was 'n Amerikaanse lugvaartingenieur, offisier in die Amerikaanse Lugmag, toetsvlieënier en NASA-ruimtevaarder. Op 3 Junie 1965 word hy die eerste Amerikaner wat in die ruimte wandel. Hy sterf saam met ruimtevaarders Gus Grissom en Roger B. Chaffee gedurende toetswerk voor die eerste bemande Apollo-missie. Die "NASA Distinguished Service Medal" was aan hom toegeken vir sy vlug in Gemini 4 en die "Congressional Space Medal of Honor" was posthumus aan hom toegeken. Hy was deel van die Ruimtevaardergroep 2-inname.


</doc>
<doc id="121492" url="https://af.wikipedia.org/wiki?curid=121492" title="Elliot M. See, Jr">
Elliot M. See, Jr

Elliot McKay See Jr. (23 Julie 1927 – 28 Februarie 1966) was 'n Amerikaanse ingenieur, Amerikaanse Vlootvlieënier, toetsvlieënier en NASA-ruimtevaarder. Hy was deel van die Ruimtevaardergroep 2-inname. Hy was gekies as die hoofvlieënier van Gemini 9, wat sy eerste vlug sou gewees het. Hy sterf egter in 1966 saam met sy medevlieënier, Charles Bassett, in 'n NASA opleidingsvliegtuig by die McDonnell vliegtuigfabriek in St. Louis, Missouri. Hulle moes twee weke se opleiding in ruimterendezvous hier ondergaan.


</doc>
<doc id="121495" url="https://af.wikipedia.org/wiki?curid=121495" title="Obligate parasiet">
Obligate parasiet

’n Obligate parasiet of holoparasiet is ’n parasitiese organisme wat nie sy lewensiklus kan voltooi sonder ’n geskikte gasheer nie. As ’n obligate parasiet nie ’n gasheer kan vind nie, sal hy nie kan voortplant nie. Dit is in teenstelling met ’n fakultatiewe parasiet, wat ’n parasiet kan wees maar nie op sy gasheer staatmaak om voort te gaan met sy lewensiklus nie. Obligate parasiete het ’n verskeidenheid strategieë ontwikkel om hul gashere uit te buit.

Dit is tot voordeel van die parasiet om sy gasheer se gesondheid te bewaar as dit nodig is vir sy eie behoefte aan voedingstowwe en voortplanting, behalwe wanneer die dood van die gasheer nodig is om voort te plant.


</doc>
<doc id="121496" url="https://af.wikipedia.org/wiki?curid=121496" title="Myxozoa">
Myxozoa

Myxozoa (van Griekse μύξα "myxa", "slym", en ζῷον "zoon", "diere") is ’n groep obligate waterparasiete van die filum Cnidaria. Meer as 1 300 spesies is al beskryf. Baie het twee gashere tydens hul lewensiklus – ’n vis en ’n ringwurm of mosdiertjie. Die gemiddelde grootte van ’n Myxosporea-spoor is 10-20 μm, terwyl ’n spoor van die Malacosporea tot 2 mm lank kan wees. Myxozoa kan in die see- én varswater woon.

Terwyl die evolusiegeskiedenis van Myxozoa steeds nagevors word, word nou geglo hulle is hoogs aangepaste neteldiere wat ’n drastiese evolusie ondergaan het van ’n vryswemmende, selfonderhoudende jellievisagtige kreatuur tot hul huidige vorm van obligate parasiete wat uit net ’n hand vol selle bestaan. Terwyl hulle in parasiete ontwikkel het, het hulle baie gene verloor wat vir selontwikkeling, en sel-tot-selkommunikasie verantwoordlik is. Die genome van sommige Myxozoa is nou van die kleinste van enige bekende dierespesie.


</doc>
<doc id="121497" url="https://af.wikipedia.org/wiki?curid=121497" title="Holtedier">
Holtedier

Holtediere, of Scyphozoa, is ’n klas van uitsluitlik seediere van die filum Cnidaria. Hulle word soms "die ware jellievisse" genoem. Die naam Scyphozoa kom van die Griekse woord σκύφος "skyphos", ’n soort drinkbeker, en verwys na die ronde vorm van die organisme.

Scyphozoa bestaan van die Kambrium-periode tot die Holoseen (huidige periode).

Die kenmerkendste eienskap van die holtediere ("phylum Cnidaria of Coelenterata") is die liggaam se twee sellae. Die bevrugte eiersel verdeel verskeie kere totdat 'n ronde bolletjie selle gevorm is. Hieruit word ŉ hol blaas, die blastula, gevorm wat instulp en 'n dubbelwandige hol struktuur vorm. Dit word die gastrulastadium genoem. By die hoër ontwikkelde diere is dit die beginstadium van verdere ontwikkeling, maar by die holtediere is dit die larvale stadium. Hierdie vryswemmende planulalarwe bestaan dus uit 'n buitenste weefsellaag, die ektoderm, en 'n binneste laag, die endoderm. 

Die twee weefsellae omhul die sentrale liggaamsholte, bekend as die verteringsholte of enteron. Hierdie liggaamsholte het slegs een opening na buite, naamlik die mond. In sy volwasse stadium is die dier se struktuur dieselfde as in die larvale stadium. Na 'n rukkie heg die planulalarwe hom met die kant van die liggaam teenoor die mondopening aan die grond vas. 

Om die mondopening word 'n krans van tentakels gevorm en die liggaamsholte ontwikkel in ŉ verteringsholte. Die binneste weefsellaag word om hierdie rede die gastrodermis genoem, en die buitenste laag die epidermis of opperhuid. Hierdie vasgehegte vorm word 'n poliep genoem. Alle holtediere kan tot hierdie basiese vorm herlei word; 'n vryswemmende kwal is in werklikheid 'n poliep wat onderstebo gedraai is. Die liggaam van sowel die planulalarwe as die volwasse dier is radiaal-simmetries; dit kan met ander woorde op meer as een manier in twee gelyke helftes verdeel word. Die holtediere is die enigste groep organismes in die diereryk wat hierdie liggaamsvorm besit. Generasiewisseling kom by baie holtediere voor; 'n vashegtende, ongeslagtelike generasie en 'n vryswemmende, geslagtelike generasie wissel mekaar af 

Die netelselle (knido-blaste of nematosiste) van die holtediere is ook 'n unieke eienskap in die diereryk. Met behulp van hierdie vang- en verdedigingsmeganisme word prooidiere en vyande verlam en so skadeloos gestel. Netelkapsels kom in groot getalle in die epidermis voor. Hulle ontstaan uit spesiale selle, die knidoblaste, en vorm die sogenaamde netel-batterye, wat in groepe bymekaar geleë is. 

'n Netelkapsel is 'n ingestulpte, hal blasie met 'n dubbelwand waarin 'n opgerolde draad lê. Die kapsel word afgesluit deur ŉ dekseltjie (die operkulum) waarlangs 'n klein sensoriese haartjie, die sneller of knidosil, geleë is. Wanneer hierdie sintuighaartjie deur aanraking geprikkel word, stulp die netelkapsel blitsvinnig uit. Die draad word soos 'n harpoen na die prooi afgevuur. Hierdie reaksie word binne 0,005 sekondes heeltemal voltooi sander dat die senustelsel enige rol daarin speel. 

Verskillende soorte netelkapsels kan onderskei word: na gelang van die netelkapsel se werking onderskei 'n mens isorhiza of glutinante, wat 'n klewerige draad uitskiet waaraan die prooi vaskleef; stenotele of penetrante, wat die prooi soos 'n harpoen binnedring en verlam (selfs die pantser van krewe word deurdring); en semoneme of volvente, wat die prooi baie vinnig vasstrengel. Die verskillende soorte netelselle werk dikwels saam: die glutinante draai am die prooi se dele wat uitsteek sodat hy nie kan ontsnap nie en die penetrante hulle gif in die prooi kan spuit am hom te verlam. Veral die holtediere se tentakels is goed met netelkapsels toegerus.

Die phylum Cnidaria of Coelenterata word in drie klasse ingedeel, naamlik die Hydrozoa ("hidroïede"), die "Scyphoz"oa (seekwalle of jellievisse) en die "Anthozo"a (see-anemone en korale). Die "Hydrozo"a is meestal klein diertjies wat in kolonies lewe. Die varswaterpoliepe van die orde Hydrina is seker die bekendste in hierdie klas. Generasiewisseling kom by hierdie klas voor. Dit kan wissel van egte afwisseling van ŉ vryswemmende, geslagtelike kwalstadium en 'n vashegtende, ongeslagtelike poliepstadium tot alle moontlike reduksies van een van hierdie stadia Van die sowat 2 700 spesies wat deel uitmaak van hierdie drie klasse, is die genus Hydra se verteenwoordigers die bekendste. 

Die hidra is hoofsaaklik varswaterbewoners wat nie kolonies vorm nie en met bolmakiesiespronge oor die bodem voortbeweeg. Die poliep bestaan uit 'n gesteelde kelk met 'n tentakelkrans. Die twee sellae waaruit die liggaam bestaan, verrig verskillende funksies. Die endoderm bedek die verteringsholte en bestaan uit verteringselle, terwyl die ektoderm in verskillende selsoorte gedifferensieer is (netelselle, sintuigselle) en ook die geslagsorgane vorm. 

Afsonderlike spierselle kom nie voor nie. In plaas daarvan het elke sel 'n aantal saamtrekbare elemente aan die basis. Tussen die ektoderm en die endoderm lê daar 'n jellieagtige massa, die mesoglea, waarin die senuselle geleë is wat die sametrekking van die liggaam reguleer. 'n Egte senusentrum is afwesig. Hierdie betreklik klein differensiasie stel die diertjie in staat om te regenereer: as 'n klein stukkie endo – of ektoderm aanwesig is, kan ŉ volledige poliep hieruit ontwikkel. 

Normale voortplanting is ongeslagtelik en deur middel van knopvorming. Ander hidroïedpoliepe (orde "Hydrina") verskil van Hydra deurdat hulle wel in kolonies saamlewe en gewoonlik deur die vorming van medusas (kwalle) geslagtelik voortplant. As met die blote oog na ŉ poliepkolonie gekyk word, lyk dit soos plante: vertakte stele waarop die werklike poliepe op bepaalde afstande van mekaar geleë is. Afsonderlike poliepe wat as voedselvangers, voortplantingspoliepe en verdedigers optree, kom dikwels voor. Lede van 'n kolonie is deur middel van die hol stele, wat in werklikheid 'n voortsetting van die maagholtes van die afsonderlike poliepe is, met mekaar verbind. Die meeste kolonies is met 'n beskermende chitienpantser bedek. 

Die orde "Siphonophora" vorm ŉ afsonderlike groep. By hierdie orde is die medusas en die poliepe in ŉ vryswemmende kolonie verenig. Ook die brandkorale van die familie "Milleporidae" is anders: die poliepe van hierdie familie vorm ŉ kalkskelet, wat meebring dat hulle bedrieglik baie soos die rifvormende korale (klas Anthozoa) lyk. Hierdie diere vorm 'n kwalgenerasie wat slegs 'n paar uur lank vry rondswem. Die groot jellievisse (klas "Scyphozoa") het 'n sterk gereduseerde poliepgenerasie. 

Die vryswemmende kwalle (jellievisse) ontstaan nie deur knopvorming uit die poliepe nie, maar deur afsnoering (strobilasie). Die liggaam van kwalle soos die Aurelia aurita is vlak en konveks aan die bokant en holrond aan die onderkant, en is deur 'n ry dun en fyn tentakels aan die rand omsoom. Agt inkepings wat presies ewe ver van mekaar is, is tussen die tentakels geleë. Op hierdie inkepings is sensoriese organe (rhopalium) tussen twee klein Ielle geleë. Sirkelvormige spiervesels kom in groot getalle in die klokgedeelte van die dier se liggaam voor. Die mond is in die middel van die holronde mondoppervlak tussen vier spits mondarms geleë. Hierdie arms is gegroef en dra nematosiste aan die kante. Ander organismes van die klas Scyphozoa sluit die kwal Cassiopeia van die orde Rhizostomae in. Hierdie kwalle se mondarms is in so 'n mate vergroot en vertak dat die dier se oorspronklike mond verdwyn het. 

In plaas van die gewone mond het die "Cassiopeia" ŉ hele aantal openinkies na die verteringsholte en hy lewe gewoonlik van die plankton in die see. Die "Chironex fleckeri", 'n kwal van die orde "Cubomedusae" wat veral in die omgewing van Australië voorkom, is een van die giftigste seediere. Aanraking met sy giftige nematosiste kan 'n mens binne drie minute laat stert. By die derde klas van die holtediere, naamlik die Anthozoa of blomdiere, waartoe die seeanemone, korale, sagte korale en seevere behoort, is daar geen medusagenerasie nie. Die verteenwoordigers van hierdie klas is ses-of agtstralig. Die gewone see-anemoon, soos die Metridium senile, het 'n kort silindriese liggaam. Op die boonste, plat mondskyf is daar 'n groot aantal kort, hol tentakels om 'n gleufagtige mond geleë. Die dier se basis of voetskyf dien as aanhegtingspunt aan vaste voorwerpe in die see. Die keelgat of stomodeum is 'n plat buis wat die mond met die verteringsholte verbind. 

Die sametrekking- of spierbondels van anemone is heelwat meer ingewikkeld as by die ander "Cnidaria" ("Coelenterata)". Die spierbondels kom hoofsaaklik in die gastrodermis voor, waar dit help am die liggaamskolom te laat krimp of rek. Die meeste anemone is hulle hele lewe lank aan 'n stewige oppervlak vasgeheg, maar hulle besit wei die vermoë om baie stadig op hul voetstuk rond te kruip. Die anemone se voedsel bestaan uit weekdiere, skaaldiere en ander ongewerwelde diere en visse wat deur die nematosiste verlam en deur die tentakels na die mond gebring word. Sommige prooidiere word regstreeks deur die mond, wat baie wyd oop kan rek, vasgegryp. 

Die voedsel gaan dan na die verteringsholte, waar dit deur ensieme verleer en deur die gastrodermis opgeneem word. Anemone kan afsonderlike geslagte hê of kan hermafrodities (tweeslagtig) wees. Bevrugting kan in die verteringsholte plaasvind, waar die gonade geleë is, of dit kan uitwendig in die seewater plaasvind. Die sigoot ontwikkel in 'n blastula en daarna in 'n tipiese planulalarwe. Sekere anemone (Epiactis) broei hulle kleintjies in uitwendige sakkies aan die buitekant van die liggaam uit. Anemone kan egter ook ongeslagtelik voortplant. Lede van die orde Madreporaria is die primêre bouers van koraalriwwe. Die koraal is 'n klein anemoonagtige poliep met kort tentakels, ŉ beperkte spierstelsel en geen voetstuk nie. Rifbouende ("hermatipiese") korale kan slegs in water van 18°C of warmer behoorlik groei. 

Daarbenewens kan hulle nie dieper as sowat 36 m lewe nie omdat hulle genoeg lig nodig het vir die wiere wat in simbiose saam met hulle lewe. Hoewel die korale vleisetend is, is die teenwoordigheid van die simbiotiese wiere klaarblyklik noodsaaklik vir die goeie gesondheid van die koraalkolonies.

Die meeste Scyphozoa-spesies het twee lewensfases, insluitende die medusa- of jellievisvorm, wat veral in die warmer maande opmerklik is, asook ’n langer, onopvallende poliepvorm wat elke seisoen nuwe medusas tot gevolg het. Die meeste van die groot, opvallende en dikwels kleurryke jellievisse wat oor die wêreld heen in kuswaters aangetref word, is Scyphozoa. 
Hul breedte wissel gewoonlik van 2 tot 40 cm, maar die grootste spesie, "Cyanea capillata", kan tot 2 m breed word. Die meeste kom in die oseane voor; hulle word glad nie in varswater of op land aangetref nie.

As medusas eet hulle ’n verskeidenheid skaaldiere en visse, wat hulle vang met hul brand- of netelselle. Die netelselle kom oral aan die tentakels, of vangarms, voor wat aan die onderkant van die koepelvorm uithang, asook aan die vier of agt orale arms wat van die sentrale mondopening afhang. Sommige spesies is egter filtervoeders wat hul tentakels gebruik om plankton uit die water te sif.

Die lede van Scyphozoa toon gewoonlik ’n vierdelige simmetrie en het ’n interne gelatienagtige stof wat die mesoglea genoem word; dit het dieselfde strukturele doel as ’n skelet. Die mesoglea sluit beweeglike ameboïedselle in wat uit die epidermis ontstaan.

Scyphozoa het geen harde dele nie – geen kop of skelet nie – en geen organe vir asemhaling of ontlasting nie. Hulle kan uit tot 98% water bestaan en word feitlik nooit as fossiele aangetref nie.

Holtediere het ’n ring spierweefsel in die mesoglea om die kant van die koepel en hulle swem deur die spiere afwisselend saam te trek en te ontspan. Die senustelsel bestaan gewoonlik uit ’n verspreide netwerk selle, hoewel sommige spesies beter georganiseerde senuringe het. 

Die maag loop uit die sentrale mondopening, waaruit vier divertikels (uitstulpings) afwaarts hang. Sommige genusse soos "Cassiopea" het selfs kleiner bykomende monde in die orale arms. Die voering van die verteringstelsel het nog netelselle, asook selle wat verteringsensieme afskei.

Dit lyk of die meeste spesies eenslagtig is, met aparte manlike en vroulike individue. Die gonades (geslagselle) is in die maagvoering geleë, en die ryp gamete word deur die mond uitgewerp. Sommige spesies broei die kleintjies ná bevrugting in sakkies aan die orale arms uit, maar die meeste broei in die water uit.

Die bevrugte eier produseer ’n larwe wat homself by die meeste spesies aan die seebodem heg. Die larwe ontwikkel in ’n hidropoliep, wat ’n skifistoma genoem word. Dit plant aseksueel voort deur soortgelyke poliepe te vorm deur middel van knopvorming. Daarna verander dit óf in ’n medusa óf dit produseer verskeie medusas deur segmentering. Die medusas is aanvaklik mikroskopies en dit kan jare duur voordat hulle seksueel heeltemal volwasse is.

Hoewel vroeër geglo is Scyphozoa sluit die diere in waarna nou verwys word as die klasse Cubozoa en Staurozoa, word hulle tans geklassifiseer in drie ordes (waarvan twee in Discomedusae, ’n subklas van Scyphozoa, val). Sowat 200 bestaande spesies word erken, maar daar is na verwagting minstens 400.

Klas Scyphozoa




</doc>
<doc id="121500" url="https://af.wikipedia.org/wiki?curid=121500" title="Piet Byleveld">
Piet Byleveld

Piet Byleveld (1950–2017) was 'n Suid-Afrikaanse polisiespeurder wat aan talle groot en opspraakwekkende sake gewerk het. Hy het onder andere die moorde op Sheldean Human, Inge Lotz en Leigh Matthews ondersoek. Byleveld het in 2010, na ’n loopbaan van 38 jaar, as 'n brigadier van die Suid-Afrikaanse Polisiediens afgetree. Daarna het hy "Piet Byleveld Crime and Commercial Investigations" (PBCCI) gestig en begin om misdaadsake in sy persoonlike hoedanigheid te ondersoek.

PEJ van S Byleveld is in 1950 gebore en het in 1972 by die SAP aangesluit. As polisiebeampte het hy keer op keer die nuusblaaie gehaal. Internasionaal het hy ook die FBI, Scotland Yard, Mossad en die Kanadese polisie met ondersoeke na reeksmoordenaars gehelp.

Een van sy vernaamste sake was die moord op Leigh Matthews. Hy en sy span het Donovan Moodley vasgetrek en hy is effektief 40 jaar tronkstraf opgelê. Danksy Byleveld is die reeksmoordenaar Lazarus Mazingane en Cedric Maake, die Wemmerpan-moordenaar, aan die kaak gestel.

Byleveld het hoofopskrifte gehaal toe hy die sewejarige Sheldean se moordenaar vasgetrek het. Sheldean het op 18 Februarie 2007 verdwyn nadat sy en ’n maatjie saam met Andrew Jordaan van ’n park in die omgewing na ’n kommune in Pretoria Tuine teruggekeer het. Jordaan is in 2008 lewenslank vir die moord gevonnis. Hy het 'n plakboek oor Byleveld besit, maar is in 2012 in die gevangenis doodgeslaan.

PBCCI se deure is ongeveer 'n jaar voor sy afsterwe sonder kennisgewing gesluit, wat gerugte laat ontstaan het dat Byleveld van sy kliënte ingeloop het. Hy het later aan Rapport gesê: “"My werk was altyd my alles, dis hoekom ek so hartseer was toe dinge laasjaar met my kliënte so skeefgeloop het. Ek kan dit steeds nie verwerk dat 40 jaar se loopbaan moes eindig nie. Ek het almal probeer help, maar die verwagtinge was soms buitensporig: ek moes eenvoudig elke saak oplos. En ek kon nie"”.

Byleveld is op 24 Mei 2017 in die ouderdom van 67 oorlede. Hy is in Maart 2017 met fase-4-longkanker gediagnoseer en was voor sy dood in die Life Wilgeheuwel-hospitaal in Roodepoort behandel.

Hanlie Retief het 'n boek oor hom geskryf, "Byleveld, dossier van ’n baasspeurder". Die TV-reeks, "Die Byl", is losweg op sy loopbaan gegrond.


</doc>
<doc id="121501" url="https://af.wikipedia.org/wiki?curid=121501" title="Nabrander">
Nabrander

'n Nabrander (of naverhitter) is 'n komponent wat op straalmotors teenwoordig is, meestal op militêre supersoniese vliegtuie. Die doel is om 'n toename in die stukrag te verleen, gewoonlik vir supersoniese vlug, opstyg en vir gevegsituasies. Nabranding word bereik deur bykomende brandstof in die straalpyp stroomaf van die turbine te spuit. 

Die voordeel van nabranding is aansienlik verhoogde stuwing; die nadeel is baie hoë brandstofverbruik en ondoeltreffendheid, al word dit dikwels beskou as aanvaarbaar vir die kort periodes waartydens dit in gebruik is.

Vlieëniers kan die nabranders aktiveer en deaktiveer tydens die vlug, en straalmotors word na verwys in die bedryf as "nat" wanneer nagebrand word en "droog" wanneer nie. 'n Motor ontwikkel sy maksimum stukrag "nat" as "maksimum krag" terwyl 'n motor op maksimum stukrag by "militêre krag" "droog" is.

'n Straalmotor se nabrander is 'n verlengde uitlaatgedeelte wat ekstra brandstofinspuiters bevat. Omrede die straalmotor stroomop (d.w.s. voor die turbine) slegs 'n klein deel van die suurstof wat dit inneem verbruik, kan bykomende brandstof verbrand word na die gasvloei die turbines verlaat het. Wanneer die nabrander aangeskakel word, word brandstof ingespuit en die aanstekers word gevuur. Die gevolglike verbrandingsproses verhoog die nabrander se uitlaattemperatuur aansienlik, wat lei tot 'n skerp toename in die motor se netto stukrag. 


</doc>
<doc id="121502" url="https://af.wikipedia.org/wiki?curid=121502" title="Sponsdier">
Sponsdier

Sponse of sponsdiere is die mees basale klade diere van die filum Porifera (betekenis: "spoordraers"). Hulle is veelsellige organismes van die subkoninkryk Parazoa, en hul lywe is vol porieë en kanale wat water daardeur laat sirkuleer. 

Sponse het ongespesialiseerde selle wat in ander soorte selle kan verander en in die proses dikwels migreer tussen die hoof-sellae en die mesohyl (interne gelatienagtige stof). Sponse het nie senu-, verterings- of asemhalingstelsels nie. In plaas daarvan steun die meeste op die handhawing van ’n konstante watervloei deur hul lywe om kos en suurstof te kry en afvalstowwe te verwyder.

Daar kan 3 verskillende tipes liggaamsbou in sponse waargeneem word. Die eenvoudigste tipe word die askonbou genoem en sulke sponse bestaan uit 'n holte, die atrium, wat deur die liggaamswand omsluit word. 

Water vloei die atrium deur die porosiete binne en gaan deur die tuit of oskulum (gewoonlik 'n dorsale opening in die sponswand) na buite. Die oskulum is die enigste opening waardeur die water na buite kan vloei en die rigting van die waterstroom word deur die koanosiete bepaal. 'n Tweede soort liggaamsvorm, die sykontipe, is basies 'n askontipe waarvan die liggaamswande baie gevou is. 

Die voue bring mee dat ŉ aantal klein holtes gevorm word wat almal in 'n atrium uitmond. Watervloei word ook deur die koanosiete teweeggebring. Die meeste sponse het egter ŉ leukonliggaamsvorm, waar die volume van die atrium verklein is. Die wande is baie gevou en die oorspronklike atriale ruimte is met 'n aantal kanale gevul, wat op hulle beurt weer vertak en klein kamers vorm. 

Water vloei die klein kamers deur die porosiete binne en word dan deur kanale van die kamers af weggelei. Die kanale verenig naby die oskulum, waardeur die water na buite gaan. Leukonsponse kan ŉ aantal oskula hê en sommige spesies kom ook in kolonievorm voor.

Sponse is vir hul lewensfunksies van 'n bestendige waterstroom deur hul liggame afhanklik. Hoewel die waterstroom deur die koanosiete veroorsaak word, hang die tempo daarvan grotendeels van die oskulumgrootte af. Die grootte hiervan word deur gespesialiseerde selle, die miosiete, gereguleer en hulle is in 'n aaneenlopende sirkel om die oskulum gerangskik. 

Hulle vergroot die opening deur te ontspan en verklein dit deur saam te trek. Die water word vir gaswisseling gebruik en die kraagselle verkry die voedseldeeltjies uit die water. Volwasse sponse is sessiel: hulle is aan 'n substraat vasgeheg. Hulle larwes kan egter deur 'n aantal motiele (beweeglike) stadia gaan. Sponse kan sowel geslagtelik as ongeslagtelik voortplant. 

Die meeste sponse is hermafrodities (tweeslagtig) en slegs 'n klein aantal eenslagtige spesies word aangetref. Die geslagselle (eiers en spermselle) word deur die amoeboïedale selle gevorm en die gamete word op verskillende tye afgeskei sodat selfbevrugting nie kan plaasvind nie. Die larwes wat na bevrugting ontwikkel, gaan deur 'n vryswemmende stadium voordat hulle hulle op die bodem vasheg en tot 'n nuwe individu ontwikkel. 

Sponse kan baie maklik ongeslagtelik voortplant omdat hul selle so ongespesialiseerd is. Hulle het ook 'n verbasende regenerasievermoë en enige deel van 'n spons kan vervang word nadat dit afgebreek het. Gedurende ŉ eksperiment is 'n spons byvoorbeeld deur gaasdoek geforseer, en die individuele selle wat aan die ander kant uitgekom het, het weer in klein groepies bymekaargekom om 'n aantal nuwe individue te vorm. Varswatersponse en sommige seelewende spesies het ŉ besondere metode van ongeslagtelike voortplanting ontwikkel. 

Tydens ongunstige toestande vergader 'n groot aantal argeosiete en ook reserwevoedsel in die mesofiel om 'n knop te vorm. Die versameling selle word deur ŉ harde beskermende wand omring en die globuleuse struktuur word dan 'n gemmule genoem. Die ouersponse spons sterf gewoonlik hierna, maar die gemmule oorleef die ongunstige toestande. Wanneer die toestande verbeter, stroom die argeosiete by 'n opening in die gemmule uit, kom weer saam en ontwikkel tot 'n nuwe spons.

Die kalksponse behoort tot die klas "Calcarea" of "Calcispongiae" en die klas word deur hul 3- of 4-stralige, los gerangskikte kalkstekels gekenmerk. Die sponse het 'n slap liggaam en hulle word nie groot nie. Alle spesies leef in die see, terwyl hul voorkoms en vorm so baie na gelang van omstandighede kan wissel dat navorsers nie seker is hoeveel spesies daar in die orde is nie.

Glassponse behoort tot die klas "Hexactinellida" of "Hyalospongiae" en kom veral in die diepsee voor. Die klas se stekels is of 3-, of 6-stralige naalde, wat tot ŉ ingewikkelde skelet van tot 1 m kan ontwikkel. Byna al die spesies is buisvormig en veral die venusmandjie ("Euplectella aspergillum") is vir hul ingewikkelde skelet bekend.

Die gewone sponse (klas "Demospongiae") is ŉ groot versameling diere wat in ŉ verskeidenheid habitatte voorkom. Hulle kan ryklik gekleurd wees omdat pigmentkorrels (kleurstowwe) in die amebosiete kan voorkom. Die stekels toon ŉ groot verskeidenheid vorme en hulle is in spongienvesels ingebed en vorm (in baie gevalle) ŉ geraamte. 

Die bekendste gewone sponse is die badsponse (genera "Spongia" en "Hippospongia"), waarvan daar etlike duisende kilogramme jaarliks geoes word. Sommige wetenskaplikes het voorgestel dat daar 'n vierde klas sponse onderskei moet word. Hulle het die naam "Sclerospongiae" voorgestel vir 'n leukon-tipe spons wat ŉ inwendige geraamte van silikastekels en 'n uitwendige bedekking van kalsiumkarbonaat het.

Sponse stem met ander diere ooreen in die sin dat hulle meersellig en heterotroof (kan nie hul koolstofvoeding uit anorganiese verbindings trek nie) is, nie selwande het nie en spermselle vervaardig. Anders as ander diere het hulle nie ware weefsel, organe en liggaamsimmetrie nie. 

Die vorms van hul liggaam is aangepas vir die maksimum watervloei deur die sentrale opening, waar dit voedingstowwe deponeer. Die water verlaat weer die organisme deur ’n opening, die oskulum. Baie sponse het interne skelette van kollageenproteïen en/of sponsnaalde van kalsiumkarbonaat of silikondioksied. Alle sponse is onbeweeglike waterdiere. Hoewel sommige in varswater voorkom, is die meeste seewaterspesies.

Die meeste van die sowat 5 000 tot 10 000 bekende spesies leef van bakterieë en ander voedseldeeltjies in die water, maar sommige het fotosintetiese mikro-organismes as simbionte, en hierdie bondgenootskappe produseer dikwels meer kos en suurstof as wat dit gebruik. ’n Paar spesies wat in omgewings met min kos voorkom, het karnivore geword wat hoofsaaklik op klein skaaldiere aas.

Die meeste spesies plant seksueel voort deur sperma in die water vry te stel om eiers te bevrug. Die eiers word by sommige spesies in die water vrygestel en by ander deur die "moeder" behou. Die bevrugte eiers bring larwes voort wat wegswem op soek na vasklouplek. Sponse kan ook voortplant deur deeltjies wat afbreek, maar dan moet dit die regte soort selle wees. 

’n Paar spesies plant voort deur knopvorming. Wanneer toestande versleg, soos wanneer dit kouer word, kan baie varswaterspesies en ’n paar seesoorte gemmule voortbring; dit is "oorlewingspeule" van onbepaalde selle wat rustend bly todat toestande verbeter. Daaruit kan hele nuwe sponse voortkom, of dit kan die skelette van hul ouers rekoloniseer.




</doc>
<doc id="121506" url="https://af.wikipedia.org/wiki?curid=121506" title="Mayville">
Mayville

Mayville is 'n woongebied in die noorde van Pretoria, Suid-Afrika wat onder die Stad Tshwane Metropolitaanse Munisipaliteit val. Dit word begrens deur Les Marais in die suide en Wonderboom-Suid in die ooste.



</doc>
<doc id="121507" url="https://af.wikipedia.org/wiki?curid=121507" title="Salvokop">
Salvokop

Salvokop is 'n woongebied sentraal in Pretoria, Suid-Afrika wat onder die Stad Tshwane Metropolitaanse Munisipaliteit val. Dit word in die noorde begrens deur 'n hoofspoorlyn en die Pretoriastasie en Unisa verder na die ooste.

'n Hele paar bekende bakens is hier geleë: Die Vryheidspark-terrein, die Pretoria Sentraal-gevangenis (deesdae Kgoši Mampuru II) en Dequaria, hoofkwartier van die Suid-Afrikaanse Nasionale Weermag.



</doc>
<doc id="121508" url="https://af.wikipedia.org/wiki?curid=121508" title="Verdrag van Parys">
Verdrag van Parys

Verdrag van Parys of Vrede van Parys kan na een van die volgende verdrae of vrede wat in Parys, Frankryk, onderteken is verwys:



</doc>
<doc id="121509" url="https://af.wikipedia.org/wiki?curid=121509" title="Les Marais">
Les Marais

Les Marais is 'n woongebied in die noorde van Pretoria, Suid-Afrika wat onder die Stad Tshwane Metropolitaanse Munisipaliteit val. Dit word begrens deur Mayville in die noorde, Rietfontein in die ooste en Wonderboom-Suid in die noordooste.



</doc>
<doc id="121510" url="https://af.wikipedia.org/wiki?curid=121510" title="Pretoria-Tuine">
Pretoria-Tuine

Pretoria-Tuine is 'n woongebied in die noorde van Pretoria, Suid-Afrika wat onder die Stad Tshwane Metropolitaanse Munisipaliteit val. Dit word begrens deur Daspoort in die noorde en Booysens verder noordwes.




</doc>
<doc id="121511" url="https://af.wikipedia.org/wiki?curid=121511" title="Wurgknoop">
Wurgknoop

'n Wurgknoop (Engels: "strangle knot") is 'n knoop, soortgelyk aan die konstriktorknoop (Engels: "constrictor knot"), behalwe vir die twee kante wat by die sye uitsteek, en nie by die bo- en onderkant soos by die konstriktorknoop nie.

Hierdie knoop is baie effektief om silindriese voorwerpe mee vas te maak. Dit kan ook gebruik word om twee stokke 90° met mekaar vas te maak (bv. die stutte van 'n vlieër), of om voorwerpe permanent of semi-permanent vas te bind. Dit is veral geskik vir take waar die punte naby die knoop afgesny moet word, sonder dat die knoop losgaan. Die knoop moet egter eers styf vasgetrek word voor die punte afgesny word.

Dit is 'n baie veilige knoop, wat nie maklik losgaan nie, maar ook baie moeilik is om los te maak. As hierdie knoop styfgetrek is, word gereedskap soos bv. 'n els benodig om dit los te maak, of soms moet dit selfs afgesny word om dit los te kry.

Verwante knope sluit o.a. die volgende knope in:


</doc>
<doc id="121512" url="https://af.wikipedia.org/wiki?curid=121512" title="Ikosaëder">
Ikosaëder

'n Ikosaëder is 'n platoniese vaste liggaam (veelvlak) wat uit twintig gelyke driehoeke bestaan wat in 12 hoekpunte ontmoet.


</doc>
<doc id="121516" url="https://af.wikipedia.org/wiki?curid=121516" title="Ruimtevaardergroep 3">
Ruimtevaardergroep 3

Ruimtevaardergroep 3 was die derde groep ruimtevaarders wat deur NASA gekies was en die groep van 14 is in Oktober 1963 aangekondig. Vier van die groep het gesterf in ongelukke voordat hulle kon vlieg in die ruimte. Die oorblywende tien het almal in die Apollo-program gevlieg. Vyf het aan die Gemini-program deelgeneem. Vier van die groep het op die maan geloop: Buzz Aldrin, Alan Bean, Eugene Cernan en David Scott. Hierdie groep is ook die enigste van die eerste 19 NASA ruimtevaardergroepe wat nie in die Ruimtependeltuig gevlieg het nie. 

Vir die hierdie groep was toetsvlieënier ondervinding nie 'n vereiste nie, slegs militêre straal vegvliegtuig ondervinding, Aldrin, Anders, Cernan, Chaffee, Cunningham en Schweickart was nie toetsvlieëniers nie.

Die 14 ruimtevaarders is:


</doc>
<doc id="121517" url="https://af.wikipedia.org/wiki?curid=121517" title="Platoniese vaste liggaam">
Platoniese vaste liggaam

'n Platoniese vaste liggaam is 'n konvekse vaste liggaam wat se oppervlak uit identiese reëlmatige veelhoeke bestaan. Daar is vyf sulke liggame – die tetraëder, heksaëder, oktaëder, dodekaëder en die ikosaëder. Hierdie liggame word al vanaf antieke tye bestudeer.

Die aantal vlakke, hoekpunte en sye van die vyf Platoniese vaste liggame is gegee deur die Vergelyking van Euler:
waar
Die aantal vir elke liggaam volg hieronder:

Elke platoniese liggaam het 'n duaalpoliëder Die duaal van enige liggaam is deur die aansluitings by die middelpunte van elke vlak met die middelpunte van ander vlakke gebou. Hieronder is dit bewys dat die duaal van die kubus is die oktaëder is en dat die duaal van die oktaëder die kubus is. Op dieselfde wyse is die duaal van die dodekaëder die ikosaëder en anders om. Die duaal van die tetraëder is die tetraëder self.

Raamwerke wat gebruik word om ander strukture te ondersteun, word dikwels gebaseer op een van die platoniese vaste stowwe. Kubusse is waarskynlik die meeste gebruik word, maar moderne argitektuur gebruik dikwels ander vorms. Een van die mees opvallende vorme wat deur platoniese liggame gebruik is, is dié van die geodesiese koepel.


</doc>
<doc id="121518" url="https://af.wikipedia.org/wiki?curid=121518" title="Bronberrick">
Bronberrick

Bronberrick is 'n voorstad van Centurion, Suid-Afrika. 


</doc>
<doc id="121519" url="https://af.wikipedia.org/wiki?curid=121519" title="Claudius, Pretoria">
Claudius, Pretoria

Claudius is 'n voorstad van Pretoria (voorheen van Centurion) in Suid-Afrika. 


</doc>
<doc id="121520" url="https://af.wikipedia.org/wiki?curid=121520" title="Hennopspark">
Hennopspark

Hennopspark is 'n voorstad van Centurion, Suid-Afrika. 


</doc>
<doc id="121521" url="https://af.wikipedia.org/wiki?curid=121521" title="Heuwelsig Landgoed">
Heuwelsig Landgoed

Heuwelsig Landgoed is 'n voorstad van Centurion, Suid-Afrika. 


</doc>
<doc id="121522" url="https://af.wikipedia.org/wiki?curid=121522" title="Raslouw">
Raslouw

Raslouw is 'n voorstad van Centurion, Suid-Afrika. 


</doc>
<doc id="121523" url="https://af.wikipedia.org/wiki?curid=121523" title="Hermanstad">
Hermanstad

Hermanstad is 'n voorstad van Pretoria, Suid-Afrika. 


</doc>
<doc id="121524" url="https://af.wikipedia.org/wiki?curid=121524" title="Sakemodel">
Sakemodel

'n Sakemodel of besigheidsmodel gee 'n uiteensetting van hoe 'n organisasie in 'n ekonomiese, sosiale, kulturele of ander konteks waarde skep en lewer. Die proses om 'n sakemodel saam te stel is 'n deel van die maatskappy se strategie.

In teorie en praktyk word die term "sakemodel" gebruik vir 'n wye reeks informele en formele beskrywings wat kernaspekte van 'n besigheid verteenwoordig, insluitend die doel, besigheidsproses, teikenkliënte, aanbiedinge, strategieë, infrastruktuur, organisatoriese strukture, verkryging, handelspraktyke en bedryfsprosesse en beleid, insluitend die maatskappy se kultuur.

In boeke en artikels tref mens uiteenlopende interpretasies en definisies van sakemodelle aan. 'n Oorsig en ontleding van bestuurders se antwoorde in 'n opname definieer sakemodelle as die ontwerp van organisatoriese strukture om 'n kommersiële geleentheid te benut. Verdere uitbreidings aan hierdie ontwerplogika beklemtoon die gebruik van narratiewe of 'n samehang in die beskrywing van die besigheidsmodel as meganismes waardeur entrepreneurs buitengewoon suksesvolle groeimaatskappye skep.

Sakemodelle word gebruik om besighede te beskryf en te klassifiseer, veral in 'n entrepreneursomgewing, maar word ook deur bestuurders binne maatskappye gebruik om moontlikhede vir toekomstige ontwikkeling te ondersoek. Bekende sakemodelle kan gebruik word as "resepte" deur kreatiewe bestuurders. Daar word ook in sekere gevalle na sakemodelle verwys binne die konteks van rekeningkunde vir die doeleindes van openbare verslagdoening.

'n Sakemodel is 'n "abstrakte voorstelling van 'n besigheid op 'n konseptuele, teksgedrewe of grafiese voorstelling van al die onderlinge argitektoniese, bedryfs- en finansiële reëlings wat deur 'n organisasie ontwerp en ontwikkel is, asook al die kernprodukte en/of dienste wat die organisasie bied of sal bied, wat nodig is om vir die organisasie om sy strategiese doelwitte en doelstellings te bereik". Hierdie definisie deur Al-Debei, El-Haddadeh en Avison (2008) toon dat die waardeaanbod, waarde-argitektuur (die organisatoriese infrastruktuur en tegnologiese argitektuur, wat die beweging van produkte, dienste en inligting moontlik maak) en waardefinansiering die primêre konsepte of dimensies van sakemodelle verwoord.

Oor die jare het sakemodelle al hoe meer gesofistikeerd geword. Die "aas-en-hoek"-sakemodel (waarna ook verwys word as die "gekoppeldeprodukte-sakemodel") is in die vroeë 20ste eeu bekend gestel. Dit behels dat 'n basiese produk (die "aas") teen 'n baie lae prys, selfs teen 'n verlies, aangebied word, en dan word kompenserende herhalende bedrae gevra vir hervulling of verwante produkte of dienste (die "hoek"). Voorbeelde sluit in: skeermes (aas) en lemmetjies (hoek); selfone (aas) en lugtyd (hoek); rekenaardrukkers (aas) en inkhervulling (hoek); en 'n kamera (aas) en die gedrukte foto's (hoek). 'n Ander weergawe van hierdie model is Adobe, 'n sagtewareontwikkelaar wat sy dokumentleser gratis weggee, maar honderde rande vra vir sy dokumentskryfprogram.

In die 1950's het nuwe sakemodelle van McDonald's-restaurante en Toyota gekom. In die 1960's was die innoveerders Wal-Mart en hipermarkte. In die 1970's was daar nuwe sakemodelle van FedEx en Toys R Us; in die 1980's van Blockbuster, Home Depot, Intel en Dell Computer; in die 1990's van Southwest Aitlines, Netflix, eBay, Amazon.com en Starbucks.

Deesdae hang die aard van sakemodelle af van hoe tegnologie gebruik word. Byvoorbeeld, entrepreneurs op die internet het al heeltemal nuwe modelle geskep wat ten volle afhanklik is van bestaande of opkomende tegnologie. Deur tegnologie te gebruik kan besighede 'n groot aantal kliënte met minimale koste bereik. Daarbenewens het die opkoms van uitkontraktering en globalisering daartoe gelei dat sakemodelle ook rekening moet hou met strategiese verkryging, komplekse aanbiedingkettings en die oorbeweeg na gesamentlike kontrakteringstrukture wat ooreenstem met wat ander gebruik.

Ontwerplogika kyk na die sakemodel as 'n uitvloeisel van die skep van nuwe organisatoriese strukture of die verandering van bestaande strukture om 'n nuwe geleentheid te benut. Gerry George en Adam Bock (2011) het 'n omvattende studie van bestaande literatuur gemaak en bestuurders ondervra om te verstaan hoe hulle die komponente van 'n sakemodel beskou. In die ontleding wys die skrywers daarop dat daar 'n ontwerplogika is agter hoe entrepreneurs en bestuurders hul sakemodel sien en verduidelik. In verdere uitbreidings aan die ontwerplogika het George en Bock (2012) gevallestudies en die data van 'n IBM-opname van sakemodelle van groot maatskappye gebruik om te beskryf hoe uitvoerende hoofde en entrepreneurs narratiewe of verhale in 'n samehangende wyse skep om die onderneming van een sakegeleentheid na 'n volgende te laat beweeg. Hulle toon ook dat wanneer die narratief onsamehangend is of die komponente van die storie nie ooreenstem nie, hierdie ondernemings geneig is om te misluk. Hulle beveel maniere aan waarop die entrepreneur of uitvoerende hoof sterk verhale vir verandering kan skep.

Deur navorsing oor samewerking tussen maatskappye te bestudeer, het Hummel et al. in 2010 bevind dat wanneer oor sakevennote besluit word, dit belangrik is om seker te maak dat die partye se sakemodelle aanvullend tot mekaar is. Hulle het byvoorbeeld gevind dat dit belangrik is om te bepaal wat die waarde-aandrywers van potensiële vennote is deur hul sakemodelle te ontleed, en dat dit voordelig is om maatskappye as vennote te kry wat die kernaspekte van jou eie maatskappy se sakemodel verstaan.

Die Universiteit van Tennessee het navorsing gedoen oor die verhoudings in ondernemings wat baie goed saamwerk. Die navorsers het 'n sakemodel geskep wat bekend staan as "gevestigde belange" ("Vested") (ook genoem gevestigde uitkontraktering). Gevestigde belange is 'n hibriede sakemodel van verkryging en verskaffing waar kopers en verskaffers in 'n uitkontraktering- of sakeverhouding op gedeelde waardes en doelwitte fokus om 'n reëling te skep wat besonder samewerkend en wedersyds voordelig vir albei is.

Die ontwerp van 'n sakemodel is 'n deel van die proses van sakeontwikkeling en die skep van 'n besigheidstrategie. Massa en Tucci (2014) beklemtoon die verskil tussen die samestelling van 'n nuwe sakemodel wanneer daar nog niks in plek is nie, soos dikwels die geval is met akademiese byprodukte en hoë-tegnologie-entrepreneurskap, en die verandering van 'n bestaande besigheidsmodel, soos toe die gereedskapmaatskappy Hilti oorgegaan het van die verkoop van gereedskap na 'n model om dit te verhuur. Hulle het gesê die verskil is so groot (byvoorbeeld, 'n gebrek aan hulpbronne in die eerste geval en onwilligheid om te verander aan die bestaande strukture in laasgenoemde) dat dit die moeite werd kan wees om verskillende terme vir die twee te skep. Hulle stel voor dat verwys word na die "ontwerp" van 'n besigheidmodel waar daar nog niks in plek is nie, en die "aanpassing'" van 'n besigheidsmodel wanneer aan 'n bestaande model verander word. Hulle beklemtoon dat die een nie die ander uitsluit nie en dat 'n aanpassing baie van die prosesse van 'n ontwerp sal bevat.

In die vroeë geskiedenis van sakemodelle is daar gewoonlik net onderskei tussen byvoorbeeld 'n bakstene-en-sement-model of e-handelmodel. Dit beskryf egter net een aspek van die besigheid (veral die inkomstemodel). Daarom konsentreer nuwe geskrifte oor sakemodelle eerder op die beskrywing van 'n sakemodel as 'n geheel, in plaas van op net die sigbaarste aspekte.

Die volgende voorbeelde bied 'n oorsig van verskeie soorte sakemodelle wat al bespreek is sedert die ontstaan van die term "sakemodel":


Die proses van die ontwerp van 'n sakemodel is deel van die maatskappy se strategie. Dit verwys na die manier waarop 'n maatskappy (of 'n netwerk van maatskappye) hul sakelogika op die strategiese vlak definieer.

In teenstelling daarmee implementeer maatskappye hul sakemodel op 'n operasionele vlak, deur middel van hul sakebedrywighede. Dit verwys na hul prosesvlakbedrywighede, -vermoëns, -funksies en -infrastruktuur (byvoorbeeld, hul besigheidprosesse en besigheidprosesmodellering), hul organisatoriese strukture (bv. organograms, werkvloei, menslike hulpbronne) en stelsels (bv. inligtingstegnologie-argitektuur en produksiebane).

Gevolglik moet 'n operasioneel lewensvatbare en haalbare sakemodel lateraal ooreenstem met die onderliggende sakebedrywighede.

Die handelsmerk is 'n gevolg van die sake-model en het 'n simbiotiese verhouding daarmee, omdat die sakemodel die handelsmerk se belofte bepaal, en die handelsmerk se waarde word 'n funksie van die model. Die sukses hiervan berus op geïntegreerde bemarking.

Die standaard-terminologie en -voorbeelde van sakemodelle is nie van toepassing op die meeste niewinsgewende organisasies nie, aangesien hul bronne van inkomste oor die algemeen nie dieselfde as die begunstigdes is nie. Die term "finansieringmodel" sal oor die algemeen eerder daarvoor gebruik word.

Die model word bepaal deur die organisasie se visie, missie en waardes, asook die stel van grense vir die organisasie – watter produkte of dienste wil hy lewer, watter kliënte of markte sal hy teiken, en watter verkryging- en afleweringkanale sal hy gebruik. Hoewel dié sakemodel hoëvlak-strategieë en 'n taktiese rigting vir hoe die organisasie die plan in werking sal stel, insluit, bevat dit ook die jaarlikse doelwitte wat die spesifieke stappe bepaal wat die organisasie in die volgende jaar gaan neem, asook die maatstawwe wat bepaal of hulle behaal is.


</doc>
<doc id="121525" url="https://af.wikipedia.org/wiki?curid=121525" title="Aragoniet">
Aragoniet

Aragoniet is 'n mineraal wat naas kalsiet een van die vorme van kalsiumkarbonaat is.

Aragoniet is metastabiel by normale temperatuur en druk. Dit word stabiel onder hoë druk en lae temperatuur. Indien aragoniet tot 400 °C verhit word, gaan dit oor in die stabieler kalsietvorm. Hoewel dit 'n metabiele vorm is, bestaan die meeste skulpe van tweekleppiges en korale uit aragoniet. Pêrels bestaan ook hoofsaaklik uit aragoniet.

Aragoniet en kalsiet kan altwee as neerslag uit seewater gevorm word wat oorversadig met karbonaatione is. Die spoed waarmee dit gevorm word hang van die temperatuur en die teenwoordigheid van magnesiumione af. By lae temperature word veral kalsiet gevorm.

Aragoniet is die argetipe van die G0-struktuur in die strukturbericht-klassifikasie. Dit het 'n ortorombiese eenheidsel en in hierdie ortorombiese sel word die atome op hierdie posisies aangetref:



</doc>
<doc id="121526" url="https://af.wikipedia.org/wiki?curid=121526" title="Centurion Gholflandgoed">
Centurion Gholflandgoed

Centurion Gholflandgoed is 'n woongebied van Centurion, Suid-Afrika.
Die landgoed is 160 hektaar groot met nagenoeg 860 huise. Die Hennopsrivier loop deur die landgoed. Van die geriewe op die landgoed sluit in: 'n klubhuis met restaurant en konferensiegeriewe, 'n 18 putjie-gholfbaan, tennis- en muurbalbane.


</doc>
<doc id="121527" url="https://af.wikipedia.org/wiki?curid=121527" title="Die Hoewes">
Die Hoewes

Die Hoewes is 'n voorstad van Centurion, Suid-Afrika. 


</doc>
<doc id="121528" url="https://af.wikipedia.org/wiki?curid=121528" title="Blue Valley Gholflandgoed">
Blue Valley Gholflandgoed

Blue Valley Gholflandgoed is 'n afgesperde voorstad van Centurion, Suid-Afrika. 


</doc>
<doc id="121529" url="https://af.wikipedia.org/wiki?curid=121529" title="Eco-Park Estate">
Eco-Park Estate

Eco-Park Landgoed is 'n voorstad van Centurion, Suid-Afrika. 


</doc>
<doc id="121531" url="https://af.wikipedia.org/wiki?curid=121531" title="Brookelands Lewenstyllandgoed">
Brookelands Lewenstyllandgoed

Brookelands Lewenstyllandgoed is 'n voorstad van Centurion, Suid-Afrika. 


</doc>
<doc id="121533" url="https://af.wikipedia.org/wiki?curid=121533" title="Bastnäsiet">
Bastnäsiet

Bastnäsiet is 'n groep van minerale met algemene formule waarin Ln= La, Ce, Y , Nd en ander lantaniede. Die naam is afgelei van die Sweedse dorp Bastnäs waar dit die eerste keer gevind is.

Afhanklik van watter Ln-metale dit bevat word verskeie minerale onderskei, soos:

Hierde minerale is saam met monasiet die belangrikste bron van lantaniede.
Bastnäsiet-Ce wat die formule het is die argetipe van die G7-struktuur van die strukturbericht-klassifikasie. Dit het 'n heksagonale eenheidsel met ruimtegroep P2c en Z=6. Die atoomposisies is:


Die trigonale karbonaatgroepe () en die seriumatome is in 'n WC-tipe rooster gerangskik. Die fluooratome word in trigonale holtes tussen die seriumatome aangetref. Die seriumatoom het negevoudige omringing in 'n drievoudiggekapte trigonale prisma ()


</doc>
<doc id="121535" url="https://af.wikipedia.org/wiki?curid=121535" title="Butch Cassidy and the Sundance Kid">
Butch Cassidy and the Sundance Kid

Butch Cassidy and the Sundance Kid is ’n Amerikaanse rolprent wat in 1969 gemaak is met Robert Redford en Paul Newman in die hoofrolle. Dit handel oor twee struikrowers van Wyoming wat gejag word en na Boliwië vlug om van die gereg te ontsnap, maar uiteindelik in ’n oor-en-weer-skietery sterf.

Hierdie fliek is losweg op die ware verhaal van die twee titelkarakters (Butch Cassidy en sy vriend, Harry Longabaugh, ook "Sundance" genoem) gebaseer. Hulle was, saam met ander lede van die "Wild Bunch"-bende, vir langste reeks trein- en bankrooftogte in Amerika verantwoordelik. Die fliek het die legende van hierdie twee karakters selfs meer gewild gemaak.

Die film het vier Oscar-pryse gewen: vir Beste Kinematografie, Beste Oorspronklike Musiek, Beste Liedjie (Burt Bacharach se ""Raindrops Keep Fallin' on My Head"") en die Beste Oorspronklike Draaiboek (William Goldman). Dit is ook genomineer vir Beste Prent, Beste Direkteur (Hill) en Beste Klank. Goldman het die BAFTA-prys vir Beste Draaiboek gewen.

Dit was een van die grootste films van die 1960's, wat 102,3 miljoen dollar in die Verenigde State verdien het. Dit is as nommer 49 op die die Amerikaanse Filminstituut se rolprentlys, "100 Years... 100 Movies", gelys.


</doc>
<doc id="121536" url="https://af.wikipedia.org/wiki?curid=121536" title="Richard F. Gordon">
Richard F. Gordon

Richard Francis "Dick" Gordon Jr. (5 Oktober 1929 – 6 November 2017; Kaptein, Amerikaanse Vloot), was 'n Amerikaanse vlootoffisier en toetsvlieënier, chemikus en Nasa-ruimtevaarder. Hy was een van slegs 24 persone wat na die maan gevlieg het as bevelvoerder van die Apollo 12 se beheermodule. Hy was gekeur met die Ruimtevaardergroep 3 inname.



</doc>
<doc id="121537" url="https://af.wikipedia.org/wiki?curid=121537" title="Jack (Kaapse bobbejaan)">
Jack (Kaapse bobbejaan)

Jack (oorlede in 1890) was 'n Kaapse bobbejaan, wat 'n mate van roem bereik het as die assistent van 'n gestremde spoorwegseinwagter in Suid-Afrika.

Jack was die troeteldier en assistent van die seinwagter en parapleeg James Wide, wat gewerk het vir die Kaapstad-Port Elizabeth-Spoorwegdiens. James "Jumper" Wide was bekend vir sy spronge tussen treinwaens voordat hy in 'n ongeluk geval en albei sy bene verloor het. Om te help met die uitvoering van sy pligte, het Wide die bobbejaan genaamd "Jack" gekoop en hom opgelei om sy rolstoel te stoot en om die spoorwegseine onder toesig te hanteer.

'n Amptelike ondersoek is van stapel gestuur na berig van 'n bekommerde lid van die publiek dat 'n bobbejaan die verandering van die spoorwegseine by Uitenhage naby Port Elizabeth hanteer het.

Ná aanvanklike skeptisisme het die spoorweg besluit om vir Jack amptelik in diens te neem indien sy werksbevoegdheid bevestig sou kon word. Die bobbejaan het twintig sent per dag en 'n halwe bottel bier elke week ontvang. Daar word wyd berig dat in die nege jaar wat hy by die spoorweg gewerk het, Jack nooit 'n fout gemaak het nie.

Ná nege jaar se diens het Jack gesterf weens tuberkulose in 1890. Sy skedel is in die versameling van die Albany-Museum in Grahamstad.



</doc>
<doc id="121538" url="https://af.wikipedia.org/wiki?curid=121538" title="Rina Venter">
Rina Venter

Dr. Elizabeth "Rina" Venter (gebore 9 Desember 1938) was die minister van nasionale gesondheid en gesonheidsontwikkeling van Suid-Afrika vanaf 1989 tot 1994.

Venter het gegradueer aan die Universiteit van Pretoria en was 'n maatskaplike werker vir 20 jaar. Sy het gedien in die Nasionale Partyregering van FW de Klerk, en was die eerste vrou in die Suid-Afrikaanse geskiedenis met 'n pos in die kabinet. Sy het afgetree uit die politiek in 1994.

Op 17 Mei 1990 kondig Venter aan dat die gesondheidsorgstelsel gaan ophou met segregasie. Suid-Afrika se 240 staatshospitale het dienste begin lewer aan mense van alle rasse, maar met minder-as-optimale implementering.

Onder druk van opposisiepartye het dr. Venter haar in die openbaar verbind daartoe om tabakwetgewing te laat ondersoek. Die Apartheidsregering het gevestigde sakebelange gehad in die tabakindustrie, en sou dus huiwerig wees om beperkings in te stel. Gevolglik het sy die hulp ingeroep van 'n groep uit die burgerlike samelewing, die Tabakaksiegroep, om openbare en mediaondersteuning vir die teenrookpogings te versterk. Ná oorleg met die pro- en anti-tabakdrukgroepe, het Venter besluit om die Wetsontwerp op die Beheer van Rook en Reklame van Tabakprodukte voor te lê. Dit sou haar die krag sou gee om rook in sekere openbare plekke te beperk, dit 'n misdryf maak om sigarette aan persone onder 16 te verkoop, en sou verder beperkings instel soos gesondheidswaarskuwings op advertensies vir tabakprodukte. Die wetsontwerp het weer in 1992 verskyn as die wetsontwerp op die Beheer van Tabakprodukte, en is tot 1993 uitgestel deur die regering. Dit is uiteindelik deur die parlement goedgekeur op 17 Junie 1993.

Venter het erkenning ontvang vir haar werk om die gebruik van tabak te bekamp met 'n toekenning van die Amerikaanse Kankervereniging.

Haar departement het 'n uitgebreide en gedetailleerde plan opgestel om op die opkomende vigspandemie te reageer. Dit is egter gekniehalter weens 'n gebrek aan geld. Sy het haar opvolgers gekritiseer omdat daar van dié plan afgesien is.


</doc>
<doc id="121539" url="https://af.wikipedia.org/wiki?curid=121539" title="Agtergrond (narratief)">
Agtergrond (narratief)

Agtergrond is die tyd sowel as geografiese ligging binne 'n vertelling of prosawerk. As literêre element dra die agtergrond daartoe by om die situasie en stemming vir 'n verhaal te skep. Agtergrond is ook al verhaalwêreld  of "milieu" genoem, en as sulks verwys dit na 'n konteks (veral samelewing) buite die onmiddellike omgewing van die verhaal. Agtergrond kan die volgende elemente insluit: kultuur, historiese tydperk, geografie, en uur. Saam met intrige, karakter, tema en styl word agtergrond as een van die fundamentele komponente van fiksie beskou.

Agtergrond is 'n belangrike element in 'n vertelling en in sommige werke word die agtergrond self 'n karakter. Die term agtergrond word dikwels gebruik om na die sosiale milieu te verwys waarin die gebeure van 'n roman afspeel, en romanskrywer Donna Levin het al beskryf hoe hierdie sosiale milieu die karakters se waardes vorm. Een van die elemente van verhaalagtergrond is tydsverloop. Dié is in sommige verhale staties, en in ander dinamies, met byvoorbeeld veranderende seisoene.

Agtergrond kan verskeie vorms aanneem:


</doc>
<doc id="121541" url="https://af.wikipedia.org/wiki?curid=121541" title="Trevenna, Pretoria">
Trevenna, Pretoria

Trevenna is 'n ou voorstad van Pretoria in Gauteng, Suid-Afrika. Dit lê langs Sunnyside, direk oos van die sentrum van die stad. Die hoofkantoor van die Departement van Handel en Nywerheid is hier geleë. 


</doc>
<doc id="121542" url="https://af.wikipedia.org/wiki?curid=121542" title="Bailey's Muckleneuk">
Bailey's Muckleneuk

Bailey's Muckleneuk is 'n voorstad in die nabye ooste van Pretoria, Suid-Afrika. Die Magnoliadal is in hierdie voorstad geleë.


</doc>
<doc id="121543" url="https://af.wikipedia.org/wiki?curid=121543" title="Sterrewag, Pretoria">
Sterrewag, Pretoria

Sterrewag is 'n voorstad van Pretoria in Gauteng, Suid-Afrika. Dit lê langs Waterkloofrif en Monument Park, suidoos van die stadsentrum. 


</doc>
<doc id="121544" url="https://af.wikipedia.org/wiki?curid=121544" title="Beskrywing">
Beskrywing

Beskrywing is 'n ontwikkelingspatroon wat 'n woordprentjie van 'n voorwerp, 'n persoon, 'n situasie of 'n reeks gebeure skep. Saam met eksposisie, redenering en vertelling is dit een van die vier retoriese metodes (ook bekend as vorms van diskoers). Elkeen van die retoriese metodes kom in 'n verskeidenheid vorms voor en elk beskik oor 'n eie doel en konvensies. Beskrywing as handeling kan met dié van definisie verbind word. Beskrywing is ook die fiksieskryf-metode vir die oordra van 'n gedagtebeeld van die besonderhede van 'n storie.

Fiksie is 'n tipe narratief, een van die vier retoriese diskoersmetodes. Daar is ook fiksieskryf-metodes: handeling, eksposisie, beskrywing, dialoog, opsomming en oorgang. Die outeur Peter Selgin verwys na "metodes", wat handeling, dialoog, denke, opsomming, tonele en beskrywing insluit. Binne die skryfgemeenskap is daar nog nie konsensus oor die hoeveelheid en samestelling van fiksieskryf-metodes en hulle gebruike nie.

Beskrywing as fiksieskryf-metode word gebruik om 'n "prentjie" van die besonderhede van 'n verhaal oor te dra. Saam met dialoog, vertelling, eksposisie en opsomming, is beskrywing een van die fiksieskryf-metodes wat die meeste erkenning geniet. Volgens "Writing from A to Z", (red. Kirk Polking) is beskrywing meer as die opgaar van besonderhede; dit maak 'n verhaal lewendig deur woorde en frases versigtig te kies en te rangskik om die gewenste effek te verkry. Die mees gepaste en effektiewe tegnieke vir die aanbieding van 'n beskrywing bly 'n kwessie van bespreking onder skrywers en skryfafrigters.

In literatuurkritiek verwys mooiskrywery na 'n gedeelte of soms 'n hele werk wat so hoogdrawend, opgesmuk of bloemryk geskryf is dat dit die vloei onderbreek en die aandag op die taal self vestig. Mooiskrywery is meer sintuiglik evokatief as wat die konteks vereis. Dit verwys ook na 'n manier van skryf wat sekere retoriese effekte soos oordrewe sentiment of patos gebruik om 'n leser se respons te manipuleer.

Wat filosofie betref, is die aard van beskrywing sedert Bertrand Russell se klassieke tekste 'n belangrike vraag.

Die woord "deon" word dikwels uitruilbaar met die woord wetenskaplike "teorie" gebruik.



</doc>
<doc id="121545" url="https://af.wikipedia.org/wiki?curid=121545" title="Suiderberg">
Suiderberg

Suiderberg is 'n voorstad in die noordweste van Pretoria, Suid-Afrika.


</doc>
<doc id="121546" url="https://af.wikipedia.org/wiki?curid=121546" title="Kirkney">
Kirkney

Kirkney is 'n voorstad van Pretoria, Suid-Afrika.


</doc>
<doc id="121547" url="https://af.wikipedia.org/wiki?curid=121547" title="Elandspoort">
Elandspoort

Elandspoort is 'n voorstad van Pretoria, Suid-Afrika.


</doc>
<doc id="121548" url="https://af.wikipedia.org/wiki?curid=121548" title="Dialoog in fiksie">
Dialoog in fiksie

Dialoog, in fiksie, is 'n verbale gesprek tussen twee of meer karakters. Indien daar net één karakter is wat praat, is dit 'n monoloog.

""Hierdie ontbyt maak my siek" sê George."

Die ""sê George"" is die identifiseerder. "Sê "is die werkwoord wat die meeste skrywers gebruik aangesien lesers se vertroudheid met "sê" nie aandag daarop vestig nie. Alhoewel ander werkwoorde soos "vra", "gil", of "antwoord "aanvaarbaar is, kan sommige identifiseerders steurend wees. Byvoorbeeld:

""Hallo," prewel hy senuweeagtig,"my naam is Horace.""

""Wat is joune?" vra hy met al die moed wat hy kan bymekaarskraap." 

Nog 'n voorbeeld is:

""My naam is Peg; wat is joune?" het ek gevra." My naam is William, maar my vriende noem my Will," het Will gesê."

In sy boek "On Writing" skryf Stephen King dat "sê" na sy mening die beste identifiseerder is. King beveel aan dat die leser een van Larry McMurtry se boeke lees, 'n skrywer wat volgens hom die kuns van goed geskrewe dialoog bemeester het.

Plaasvervangers staan bekend as as ""said-bookisms"". In die sin ""Wat bedoel jy?" glimlag hy", is die woord "glimlag" 'n "said-bookism".




</doc>
<doc id="121549" url="https://af.wikipedia.org/wiki?curid=121549" title="Boaknoop">
Boaknoop

Die boaknoop is in 1996 deur die knoopkenner Peter Collingwood ontwerp. Sy doel was om 'n knoop te ontwerp wat nie losgaan as die punte van die tou naby die knoop afgesny word nie. Die boaknoop kombineer die struktuur en eienskappe van die wurgknoop en die dubbele konstriktorknoop.

Die knoop is ideaal om silindriese voorwerpe mee vas te bind.

Soortgelyke knope sluit in:


</doc>
<doc id="121550" url="https://af.wikipedia.org/wiki?curid=121550" title="Willow Glen">
Willow Glen

Willow Glen is 'n voorstad in die ooste van Pretoria in Gauteng, Suid-Afrika. 


</doc>
<doc id="121551" url="https://af.wikipedia.org/wiki?curid=121551" title="Willow Park Manor">
Willow Park Manor

Willow Park Manor is 'n voorstad in die ooste van Pretoria in Gauteng, Suid-Afrika. 


</doc>
<doc id="121552" url="https://af.wikipedia.org/wiki?curid=121552" title="Willow Acres Landgoed">
Willow Acres Landgoed

Willow Acres Landgoed is 'n voorstad in die ooste van Pretoria in Gauteng, Suid-Afrika. 


</doc>
<doc id="121553" url="https://af.wikipedia.org/wiki?curid=121553" title="Waterkloofhoogte">
Waterkloofhoogte

Waterkloofhoogte is 'n voorstad in die suidooste van Pretoria, Suid-Afrika.


</doc>
<doc id="121554" url="https://af.wikipedia.org/wiki?curid=121554" title="Waterkloofpark">
Waterkloofpark

Waterkloofpark is 'n klein voorstad in die suidooste van Pretoria, Suid-Afrika. Dit lê noord van Waterkloofhoogte, suid van Ashlea Gardens en wes van Newlands.


</doc>
<doc id="121555" url="https://af.wikipedia.org/wiki?curid=121555" title="Amberfield">
Amberfield

Amberfield en sy uitbreidings is residensiële woonbuurte in Centurion, suidwes van Pretoria, Gauteng.


</doc>
<doc id="121556" url="https://af.wikipedia.org/wiki?curid=121556" title="Eldo Glen">
Eldo Glen

Eldo Glen en die uitbreidings Eldo Park en Eldo Meadows is residensiële woonbuurte in Centurion, suidwes van Pretoria, Gauteng.


</doc>
<doc id="121557" url="https://af.wikipedia.org/wiki?curid=121557" title="Thatchfield">
Thatchfield

Thatchfield is 'n voorstad van Centurion, Suid-Afrika. Dit is wes van Rooihuiskraal en suid van die N14 geleë.


</doc>
<doc id="121558" url="https://af.wikipedia.org/wiki?curid=121558" title="Guy Butler">
Guy Butler

Guy Butler (1918–2001) was ’n Suid-Afrikaanse digter, dramaturg en akademikus. Sy dramas sluit in "The Dam", "Take Root or Die" en "Cape Charade". Onder sy digbundels tel "Stranger to Europe", "South of the Zambezi" en "Songs and Ballads". Hy is ook bekend vir sy driedelige outobiografie: "Karoo Morning", "Bursting World" en "A Local Habitation".

Guy Butler is op 21 Januarie 1918 in Cradock gebore. In 1938 verwerf hy 'n MA-graad aan die Rhodes-universiteitskollege in Grahamstad. Hy trou in 1940 met Jean Satchwell en verlaat Suid-Afrika om in die Tweede Wêreldoorlog te veg. Ná die oorlog studeer hy aan die Universiteit van Oxford, vanwaar hy in 1947 gradueer.

Met sy terugkeer na Suid-Afrika doseer hy Engels aan die Universiteit van die Witwatersrand. In 1951 keer hy as 'n senior lektor na Rhodes-universiteit terug. 'n Jaar later word hy 'n professor en die hoof van die Engelse departement. Hy het tot sy aftrede in 1987 daar gewerk, waarna hy as emeritus professor en ere-navorsingsgenoot aangestel is. Hy het eredoktorsgrade van die Universiteit van Natal, die Universiteit van die Witwatersrand en die Rhodes-universiteit ontvang.

Butler is in 26 April 2001 in Grahamstad oorlede. Die hoofteater van die Nasionale 1820-Setlaarsmonument in Grahamstad is na hom genoem. So ook die universiteitskoshuis Guy Butler House.







</doc>
<doc id="121559" url="https://af.wikipedia.org/wiki?curid=121559" title="Jonathan Butler">
Jonathan Butler

Jonathan Butler (1961-) is ’n Suid-Afrikaanse sanger, liedjieskrywer en musikant. Hy het reeds as kind begin optree en sy debuut in 1977 met "7th Avenue" gemaak. In 1985 volg "Introducing Jonathan Butler". Hy spog al met meer as 22 albums en twee Grammy-benoemings. Van sy groot treffers sluit in: ""Lies"" en ""More Than Friends"".

Butler is op 10 Oktober 1961 in Athlone in Kaapstad gebore en grootgemaak. Sy eerste enkelspeler is op wit radiostasies gespeel, in 'n tyd wat rassegroepe geskei was. Dit het aan hom 'n Sarie-toekenning besorg.

In die 1980’s verhuis hy na Engeland, waar hy 17 jaar lank woon. Daarna vestig hy hom in Amerika, maar hy tree gereeld in Suid-Afrika op.

Albums:

Lewendige albums:

Kompilasie-albums:

Versamel-albums


</doc>
<doc id="121561" url="https://af.wikipedia.org/wiki?curid=121561" title="Wolframkarbied">
Wolframkarbied

Wolframkarbied is 'n chemiese verbinding van wolfram en koolstof met 'n formule 

Die wêreldproduksie word op 15 000 tot 20 000 ton/jaar geraam. 

Die materiaal kan uit die elemente vervaardig word:
Indien 'n mengsel van koolstof en wolframpoeier in 'n koolstofbuis of hoogfrekwente oond tot ~2800 °C verhit word, kan 'n stuk van die materiaal verkry word, maar daar word gewoonlik poeiers met 'n bepaalde korrelgrootte verkoop.

WC het twee modifikasies. Die hoëtemperatuurvorm het die kubiese halietstruktuur (B1 in strukturbericht-klassifikasie). Altwee atome is deur ses ander atome omring in 'n oktaëdriese omgewing. Die laetemperatuurvorm het 'n heksagonale struktuur wat van die heksagonale digpakking afgelei kan word deur sy ...ABAB... lae afwisselend deur wolfram(A)- en koolstof(B)-lae te beset. Die omringing is trigonaal prismaties. Dit is die argetipe van die strukturbericht se B-struktuur.

Wolframkarbied is onoplosbaar in water en verdunde sure, maar dit vorm oplosbare soute met en 

Die materiaal is uiters hard (9 -9,5 , vergelykbaar met korund) en kan by baie hoë temperature gebruik word. 


</doc>
<doc id="121563" url="https://af.wikipedia.org/wiki?curid=121563" title="Rhett Butler">
Rhett Butler

Rhett Butler is die manlike hoofkarakter in die roman "Gone With the Wind". Hy word veral onthou vir sy woorde aan Scarlett O’Hara: ""Frankly, my dear, I don't give a damn!""

Die roman is in 1936 deur Margaret Mitchell gepubliseer. In die gelyknamige rolprent uit 1939 is die rol deur Clark Gable vertolk.

Rhett is 'n lid van die boonste samelewing van Charleston in Suid-Carolina, maar hy leef sy lewe soos hy wil, sonder om oor die sosiale norme van sy tyd te dink. Dit lei hom tot talle dwaashede (hy is 'n speler, drinker en rokjagter). Selfs sy familie hou hom op 'n afstand oor sy skandalige gedrag. Rhett ontmoet Scarlett O'Hara, die protagonis van die roman, tydens 'n partytjie. Hy was oud genoeg om haar pa te wees. Hy hou dadelik van haar toe hy sien hoe sy die here wat om haar drentel met selfvertroue afweer, maar hy hoor per ongeluk hoe sy 'n passievolle liefdesverklaring aan Ashley Wilkes maak. Rhett en Scarlett trou later, nadat sy die tweede keer 'n weduwee word (na haar huwelike met Charles Hamilton en Frank Kennedy). Hul getroude lewe sou egter deur Ashley Wilkes se skaduwee beïnvloed word, die man waarop Scarlett eintlik verlief was.

Rhett is al met James Bond vergelyk. Beide karakters het 'n analitiese sin, kan vroue om hul pinkies draai en weet hoe om agter vyandige linies te beweeg. Baie van 007 se sêgoed kan na Rhett se gesprekke met Scarlett teruggevoer word.


</doc>
<doc id="121564" url="https://af.wikipedia.org/wiki?curid=121564" title="Southdowns Irene Country Farm">
Southdowns Irene Country Farm

Southdowns Irene Country Farm is 'n leefstylvoorstad van Centurion, Suid-Afrika. Dit is suid van die Centurion Gholflandgoed, oos van die N1 en wes van die R21 geleë.

Die Irene Buiteklub, met sy bekende gholfbaan wat reeds sedert die 1950's bestaan, is ook hier geleë.


</doc>
<doc id="121565" url="https://af.wikipedia.org/wiki?curid=121565" title="Ekklesia">
Ekklesia

Ekklesia is 'n klein voorstad in die ooste van Pretoria, Suid-Afrika. Dit is noord van Eastlynne en digby die N1 geleë.


</doc>
<doc id="121566" url="https://af.wikipedia.org/wiki?curid=121566" title="Lindopark">
Lindopark

Lindopark is 'n klein voorstad in die ooste van Pretoria, Suid-Afrika. Dit is suid van Eastlynne en digby die Transnetwerke in Koedoespoort geleë.


</doc>
<doc id="121567" url="https://af.wikipedia.org/wiki?curid=121567" title="Zambezi Country Estate">
Zambezi Country Estate

Zambezi Country Estate is 'n voorstad van Pretoria, Suid-Afrika. Dit is net noord van Montana en teenaan die N1 (na Limpopo) geleë.

Die afgesperde woonbuurt het 'n sirkelvormige uitleg, met 24-uur sekuriteit en permanente toegangsbeheer by die suide (Avocetlaan) en noorde (Eremomelalaan) ingange.


</doc>
<doc id="121568" url="https://af.wikipedia.org/wiki?curid=121568" title="Montserrat Caballé">
Montserrat Caballé

Montserrat Caballé (1933-2018) was ’n Spaanse operasangeres en een van die belangrikste soprane van die 20ste eeu. As sanger het sy 'n wye verskeidenheid rolle vertolk, maar sy word veral met die belcanto-repertoire geassosieer, waarin sy as een van die mooiste moderne eksponente beskou word. Sy het 'n stem met groot omvang en merkwaardige skoonheid, wat sy met haar onberispelike musikaliteit en 'n foutlose tegniek kombineer.

Caballé is op 12 April 1933 in Barcelona gebore. Haar ouers het gevrees dat hulle haar voor geboorte sou verloor. Hulle het onderneem om haar na die Montserrat-klooster te vernoem as sy gesond gebore sou word. In 1964 trou sy met Bernabe Marti, met wie sy 'n dogter en 'n seun het. Haar dogter, ook Montserrat genoem, is ook 'n sopraan.

Sy begin haar loopbaan met 'n 12-jare lange studie aan die "Teatro Liceu" in Barcelona en wen in 1954 die Liceu-goue medalje. Twee jaar later sing sy by die Opera van Basel, waar sy 'n indrukwekkend repertoire opbou, van onder meer Tosca, Aïda, Arabella en Salome.

Tussen 1956 en 1965 sing sy by talle operahuise in Bremen, die "Teatro alla Scala" (Milaan), Wene en Lissabon. In 1965 word sy in New York bekend toe sy Marilyn Horne tydens 'n konsertuitvoering van Donizetti se "Lucretia Borgia" vervang.

In 1987 het sy op versoek van die Internasionale Olimpiese Komitee die liedjie "Barcelona", in duet saam met Freddie Mercury, die hoofsanger van die Britse rockgroep Queen, opgeneem. Die liedjie is deur Caballé se tuisstad geïnspireer, en is later as een van die twee amptelike temaliedjies van die Olimpiese Spele in 1992 gebruik.



</doc>
<doc id="121570" url="https://af.wikipedia.org/wiki?curid=121570" title="Cabaret (1972)">
Cabaret (1972)

Cabaret (1972) ’n Amerikaanse sang-en-dans-rolprent waarin Liza Minnelli die rol van ’n nagklubsangeres vertolk. In die fliek woon sy in die 1930’s saam met haar minnaar in Berlyn, voordat die Nazi’s beheer oorgeneem het.

Die fliek is 'n verwerking van die gelyknamige musiekblyspel van John Kander (musiek) en Fred Ebb (tekste) uit 1966, die toneelstuk "I Am a Camera" van John van Druten uit 1951 en die semi-outobiografiese verhale uit die bundels, "The Last of Mr. Norris" (1935) en "Goodbye to Berlin" (1939) van Christopher Isherwood.

Cabaret was 'n reuse sukses in bioskope gewees en het meer as 42 miljoen dollar by die loket verdien. Die film is vir tien Oscars genomineer, waarvan agt toegestaan is, waaronder vir beste regie, beste musiek (van Fred Ebb en John Kander), beste kamerawerk, beste kinematografie, beste hoofrolspeler (Minnelli) en beste byrolspeler (Joel Grey). Daarnaas het dit meer as 20 ander pryse losgeslaan, waaronder sewe Bafta-pryse, drie Golden Globes, vier "National Board of Review Awards", een "Writers Guild of America Award" en twee "Premi David di Donatello".

Die film is vanweë die kulturele, historiese en estetiese belang daarvan in 1995 vir bewaring in die "National Film Registry" van die American Library of Congress opgeneem.




</doc>
<doc id="121571" url="https://af.wikipedia.org/wiki?curid=121571" title="John Cabot">
John Cabot

John Cabot (Italiaans: "Giovanni Caboto"; Venesiaans: "Zuan Chabotto"; 1450–1498) was ’n Italiaanse seevaarder en ontdekkingsreisiger wat vir koning Hendrik VII van Engeland gewerk en in 1497 die kus van Noord-Amerika bereik het. Hy het in 1497 vanaf Engeland weswaarts in sy skip, die "Matthew", gevaar, en gedink hy het Asië ontdek. Hy het egter Kanada ontdek, wat hy vir koning Hendrik VII opgeëis het.
Die presiese plek waar Cabot geland het is nie bekend nie.

Giovanni Caboto (sy Italiaanse naam) is waarskynlik in 1450 in Genua gebore. Daar is nie veel oor sy vroeë lewe bekend nie, maar sy gesin het toe hy nog jonk was na Venesië getrek. Venesië was 'n groter hawe as Genua, en was destyds die belangrikste hawe in Europa. Daar het hy baie oor seilvaart en die see geleer. Cabot het 'n uitstekende matroos geword. Sy pa was 'n handelaar en het Giovanni (John) alles oor die speseryhandel geleer.

In ongeveer 1482 trou Cabot met 'n jong vrou genaamd Mattea (vroulike vorm van Matthew) Hulle het drie seuns gehad, wat almal saam met hul pa gevaar het. Teen die tyd was hy 'n handelaar wat wyd gereis het. In ongeveer 1490 trek hy en sy familie na die hawe van Bristol in Engeland.

In 1497 vertrek hy van Bristol om vir 'n roete na die weste te soek. Hy het sewe weke oor die Noord-Atlantiese Oseaan gevaar. Sy skip, die "Matthew", het 20 man aan boord gehad. Gedurende die reis het hulle enorme hoeveelhede kabeljou gesien. Vissermanne het later gevolg om hierdie ryk visvelde te ontgin.

Cabot het in ongeveer 1499 in Engeland gesterf.


</doc>
<doc id="121572" url="https://af.wikipedia.org/wiki?curid=121572" title="2017 Kanadese Grand Prix">
2017 Kanadese Grand Prix

Die 2017 Formule Een Kanadese Grand Prix het op 11 Junie 2017 op die Gilles Villeneuve-renbaan in Montreal, Kanada plaasgevind. Dit was die sewende wedren van die kampioenskapseisoen gewees en is deur Lewis Hamilton in sy fabrieks-Mercedes AMG gewen.

Pirelli het die volgende bande verskaf:


</doc>
<doc id="121574" url="https://af.wikipedia.org/wiki?curid=121574" title="2017 Azerbeidjanse Grand Prix">
2017 Azerbeidjanse Grand Prix

Die 2017 Formule Een Azerbeidjanse Grand Prix is vir die eerste keer op 25 Junie 2017 op die Bakoe-straatrenbaan in Bakoe, die hoofstad van Azerbeidjan gehou. Dit was die agtste wedren van die kampioenskapseisoen gewees.

Pirelli het die volgende bande verskaf:


</doc>
<doc id="121575" url="https://af.wikipedia.org/wiki?curid=121575" title="Geelmadeliefiebos">
Geelmadeliefiebos

Die geelmadeliefiebos ("Euryops chrysanthemoides") is 'n klein struik wat inheems aan Suider-Afrika is. In Engels staan dit as die "African bush daisy" bekend.

Dit is 'n kompakte, digvertakte, blaaragtige, immergroen struik, wat 0,5 tot 2 m hoog word. 

Dit kom algemeen in die Oos-Kaap voor, langs die kus en in die binneland, in KwaZulu-Natal, Mpumalanga en eSwatini. Dit word gewoonlik aangetref aan woudrande, in oewerbos, in klowe, grasvelde, versteurde gebiede en in kusgebiede. 

Verder word dit ook in tuine in tropiese tot subtropiese streke dwarsoor die wêreld aangeplant.

Die spesie is op grond van sy chromosoomgetalle uit die genus "Gamolepisna" na die genus "Euryops" verskuif. 

Dit word as 'n onkruid in Nieu-Suid-Wallis beskou.


</doc>
<doc id="121578" url="https://af.wikipedia.org/wiki?curid=121578" title="Harry Stratford Caldecott">
Harry Stratford Caldecott

Harry Stratford Caldecott (bekend as Strat Caldecott; 1886–1929) was ’n Suid-Afrikaanse skilder wat sy opleiding in Parys ontvang en ’n voorste eksponent van die Impressionisme geword het. Hy het landskappe vol lig en atmosfeer geskep. Sy vrou, die Britsgebore Florence Zerffi (1882–1962), was ook ’n gerekende skilder van hoofsaaklik stillewes.

Harry Stratford Caldecott is op 27 Mei 1886 in Kimberley gebore. Hy studeer in 1912 aan die "Académie Julia" in Parys en in 1913 aan die "École des Beaux-Arts", onder Gabriel Ferrier, ook in Parys.

Daarna woon en werk hy vir meer as tien jaar in Parys voordat hy hom in 1923 in Suid-Afrika hervestig. Hy het eerstehandse kennis en begrip van Franse Impressionistiese skildertegnieke na Suid-Afrika gebring. Baie van Caldecott se skilderye is egter nie onderteken of gedateer nie.

In 1924 trou hy met die kunstenaar Florence Zerffi. Die egpaar het deur die jare gereeld saam uitgestal, met hul eerste gesamentlike uitstalling in 1925. Hulle style was volkome teenoorgesteld – Zerffi s’n was die resultaat van haar Duitse opleiding, terwyl Caldecott s’n invloede van die Franse
skool getoon het.

Caldecott is met kanker gediagnoseer en is op 12 Desember 1929 in Wynberg oorlede. Hy was 43 jaar oud.



</doc>
<doc id="121580" url="https://af.wikipedia.org/wiki?curid=121580" title="Concerto vir fluit, harp, en orkes (Mozart)">
Concerto vir fluit, harp, en orkes (Mozart)

Die Concerto vir fluit, harp, en orkes in C-majeur, K. 299/297c, is 'n konsert wat die 22-jarige Wolfgang Amadeus Mozart in 1778 vir die fluit, harp, en orkes gekomponeer het. Dit bestaan uit drie bewegings: (I) Allegro, (II) Andantino, en (III) Rondeau: Allegro. 

Dit is een van slegs twee van sy ware dubbelconcerto's—die ander een is Klavierconcerto nr. 10. Dit is ook sy enigste werk wat vir harp geskryf is, en dit is een van sy werke wat hy onder sy bestes geag het.

Dit is 'n gewilde concerto wat gereeld op opnames verskyn wat aan die harp of fluit gewy is.

Mozart het hierdie concerto in April 1778 in opdrag van graaf Adrien-Louis de Bonnières, duc de Guînes (1735–1806), 'n fluitspeler, geskryf tydens 'n vertoef van sewe maande in Parys. Die concerto sou vir die gebruik van die graaf en die se dogter, 'n harpspeler en student van Mozart, wees.

Mozart sou die graaf se dogter eers net komposisielesse aanbied, maar tydens een les het hy begin om 'n eenvoudige minuet te skryf en sy student gevra om dit te voltooi. Sy kon nie, waarna hy haar ontslaan het en haar as "dom" en "lui" beskryf het.

Na verloop van tyd vra die graaf Mozart om musiek vir hom en sy dogter te skryf. Waarskynlik weens sy eie luiheid het Mozart besluit om nie afsonderlike werke vir vader en dogter te skryf nie.





</doc>
<doc id="121583" url="https://af.wikipedia.org/wiki?curid=121583" title="Aasdier">
Aasdier

Aasdiere of aasvreters is het beide 'n vleisetende en 'n herbivoorvoedingsgedrag waarin die dier voed op dooie dier- en plantmateriaal wat in sy habitat voorkom. Die eet van aas van dieselfde spesie word na verwys as kannibalisme. Aasdiere speel 'n belangrike rol in die ekosisteem deur die dooie dier en plantmateriaal te gebruik. Ontbinders en detritivore voltooi hierdie proses, deur die oorblyfsels wat deur aasdiere verlaat word, te gebruik.



</doc>
<doc id="121586" url="https://af.wikipedia.org/wiki?curid=121586" title="Parazoa">
Parazoa

Parazoa is ’n ou subkoninkryk onder diere. Die naam beteken letterlik "langs die diere".

Parazoa verskil van hul Choanoflagellatea-voorsate deurdat hulle nie mikroskopies is nie en gedifferensieerde selle het. Hulle het egter nie weefsel en organe nie. Die enigste oorlewende Parazoa is sponse, wat tot die filum Porifera behoort, en die Trichoplax in die filum Placozoa.

Parazoa se liggaam het geen simmetrie nie; alle ander diergroepe toon die een of ander vorm van simmetrie. Daar is tans 5 000 spesies, waarvan 150 varswaterdiere is. Larwes is plankton en volwassenes sittend.

Die skeiding tussen Parazoa en Eumetazoa word geraam op 940 miljoen jaar gelede.

Die groep word nou as parafileties beskou. Dit word nie ingesluit in die meeste moderne kladistiese ontledings nie. Wanneer daarna verwys word, word dit soms beskou as dieselfde as Porifera.



</doc>
<doc id="121588" url="https://af.wikipedia.org/wiki?curid=121588" title="Eumetazoa">
Eumetazoa

Eumetazoa is ’n subkoninkryk onder diere. Die naam beteken letterlik "regte ná diere" (Grieks: εὖ eu + μετά metá + ζῷον zoon). Dit bevat alle groot diergroepe buiten sponse, Placozoa en verskeie ander uitgestorwe of obskure lewensvorme. Kenmerkend van Eumetazoa is ware weefsel wat in kiemlae georganiseer is, die teenwoordigheid van neurone en ’n embrio wat deur ’n gastrula-stadium gaan. Die groep sluit gewoonlik minstens Ctenophora, Cnidaria en Bilateria in. Of Mesozoa daarin hoort, word betwis.

Sommige filogenetici het al voorgestel dat sponse en Eumetazoa apart van eensellige organismes ontwikkel het, wat sou beteken die diereryk vorm nie ’n klade (’n volledige groepering van alle organismes wat van ’n gemeenskaplike voorouer afstam) nie. Genetiese studies en sommige morfologiese eienskappe, soos die gemeenskaplike teenwoordigheid van koanosiete, steun egter die idee van ’n gemeenskaplike oorsprong.

Die Eumetazoa het in die Neoproterosoïkum (waarskynlik in die Kriogenium) ontstaan.



</doc>
<doc id="121589" url="https://af.wikipedia.org/wiki?curid=121589" title="2017 Britse Grand Prix">
2017 Britse Grand Prix

Die 2017 Formule Een Britse Grand Prix is op 16 Julie 2017 op die Silverstone-renbaan in Silverstone, Engeland gehou. Dit was die tiende wedren van die kampioenskapseisoen gewees.

Bandverskaffer Pirelli het spanne verskaf met die sagte, medium en harde samestellings van die P-Zero band - die drie hardste samestellings beskikbaar - vir die wedren, asook twee soorte reënbande.


</doc>
<doc id="121590" url="https://af.wikipedia.org/wiki?curid=121590" title="2017 Oostenrykse Grand Prix">
2017 Oostenrykse Grand Prix

Die 2017 Formule Een Oostenrykse Grand Prix is op 9 Julie 2017 op die Red Bull Ring in Spielberg, Oostenryk gehou. Dit was die negende wedren van die kampioenskapseisoen gewees, en is deur die jong renjaer Valtteri Bottas in 'n Mercedes AMG gewen.

Pirelli het die volgende bande in Oostenryk verskaf:


</doc>
<doc id="121591" url="https://af.wikipedia.org/wiki?curid=121591" title="Platwurm">
Platwurm

Platwurms vorm in die diereryk die filum Platyhelminth (van die Griekse πλατύ "platy", "plat", en ἕλμινς "helminth-", "wurm"). Dit is ’n groep relatief eenvoudige, ongesegmenteerde ongewerweldes van die klade Bilateria. Anders as ander lede van Bilateria het hulle geen seloom (buikholte) en geen gespesialiseerde asemhalings- en hartvatstelsel nie. Hulle het gevolglik plat vorms wat suurstof en voedingstowwe deur hul liggaam laat beweeg deur middel van diffusie. Die spysverteringstelsel het net een opening wat as mond en anus dien, en daarom kan die kos nie aaneenlopend geprosesseer word nie.

Platwurms wat vry voorkom, is meestal roofdiere en kom voor in water of skaduryke, humiede aardomgewings. Lint-, suig- en slakwurms het komplekse lewensiklusse, met volwasse stadiums wat as parasiete in die spysverteringstelsel van visse of gewerweldes voorkom, en intermediêre stadiums wat sekondêre gashere besmet. Die eiers van suigwurms word deur hul hoofgashere uitgeskei, terwyl lintwurms groot hoeveelhede hermafroditiese segmente genereer wat verdeel wanneer hulle volwasse is, uitgeskei word en eiers vrystel.

Meer as die helfte van alle bekende platwurms is parasiete, en sommige rig enorme skade aan mense en vee aan. Bilharzia, wat deur die genus "Schistosoma haematobia" veroorsaak word, is naas malaria die mees verwoestende siekte by die mens wat deur parasiete veroorsaak word. Varkmasels word veroorsaak deur lintwurmlarwes wat vleis oneetbaar maak. 

Die bedreiging deur platwurms in ontwikkelde lande is aan die toeneem weens die gewildheid van rou of halfgaar vleis, asook die invoer van kos van hoërisikogebiede. In ontwikkelende lande het mense dikwels nie die geld om kos goed gaar te maak nie, en swak beplande watertoevoer en besproeiingsprojekte verhoog die gevare wat veroorsaak word deur swak sanitasie en onhigiëniese boerderypraktyke.

Tot die trilhaarwurms (klas "Turbellaria") behoort die primitiefste platwurms. Uit hulle het waarskynlik in die loop van die evolusie suig- en lintwurms ontwikkel. Die trilhaarwurms is oor die algemeen nooit langer as 5 mm nie en die liggaam is heeltemal, of net aan die onderkant. met trilhare bedek. 

Die meeste soorte lewe in die see. Saam met hierdie vrye lewensvorm beskik die trilhaarwurms oor ŉ groot aantal sintuie. Tassintuie kom langs die liggaamsrand voor en smaaksintuie is in die kop en langs die mondrand geleë. Bale van die soorte besit ook oë, maar hulle kan daarmee slegs tussen lig en donker onderskei. As die oë ontbreek, is daar egter altyd liggevoelige selle in die vel aanwesig. 

Die primitiefste verteenwoordigers van die trilhaarwurms, die "Acoela", besit geen derm nie. Die voedsel word verteer deur 'n groep selle wat rondom die slukderm geleë is. Hierdie selle neem die voedseldeeltjies aktief op en verteer hulle op 'n soortgelyke wyse as wat by die amoeba gebeur. 

Die hoër ontwikkelde trilhaarwurms besit wel 'n derm. Die vorm van die derm speel 'n rol by die klassifisering van die diere in verskillende groepe. By die "Planaria"-spesies (suborde "Tricladida"), wat sowel op land as in sout- en varswater voorkom, bestaan die derm uit 3 takke.

Ook suigwurms (klas "Trematoda") is net enkele millimeters groot en alle spesies lewe parasities. Om hom daartoe in staat te stel om hom op (ektoparasiet) of in (endoparasiet) die liggaam van die gasheer vas te heg, is die diertjies toegerus met 'n suigapparaat en ŉ haak aan die agterkant van die liggaam. 

Die Monogenea lewe meestal op die kieue van visse of op die vel van paddas en ander diere wat naby water lewe. Die larwes wat uit die eiers kom, swem 'n tyd lank vry rond, waarna hulle hulle vir die res van hul lewe aan 'n gasheer vasheg. "Polystoma integerrimum" is een van die min Monogenea wat as endoparasiet in die galblaas van paddas lewe. Die larwe heg hom in die eerste plek as 'n ektoparasiet aan die kieue van paddavissies vas, maar wanneer die kieue tydens die metamorfose van die paddavis tot padda verdwyn, verhuis die parasiet via die dermkanaal na die galblaas. 

Daar groei die larwe stadig verder, totdat dit na 3 jaar op presies dieselfde tydstip as die padda geslagsryp is. Wanneer hy voortplant, gaan die padda na die water en sodoende beland die eiers van die "Polystoma" weer in die water. Die hormoonvlak in die bloed van die padda beïnvloed waarskynlik ook indirek die geslagsrypheid van die wurm.

Digenea is 'n endoparasiet waarby daar tydens die ontwikkeling van die larwe tot volwasse dier sowel gasheer- as generasiewisseling plaasvind. Die trilhaarbedekte mirasidiumlarwe kom uit die dier in die water vry. Die larwe dring 'n tussengasheer binne (meestal 'n waterslak) en ontwikkel daar tot 'n sporosist. Die sporosist bring ongeslagtelike (dit wil sê sonder bevrugting), staafvormige redia voort, wat op hul beurt dogterredia vorm. Die sporosiste en redia bly voortleef binne die slak, maar op 'n bepaalde tydstip ontstaan daar ook ander larwes, die serkaria, uit die redia. 

Die serkaria verlaat die slak, swem 'n tyd vry rond en vorm uiteindelik metaserkaria ('n russtadium omsluit deur 'n kapsel). Laasgenoemde vind in 'n tweede tussengasheer of in die water plaas. In laasgenoemde geval heg die serkaria hulle dikwels aan waterplante vas. As die tussengasheer of waterplant deur 'n eindgasheer opgeëet word, groei die metaserkaria uit tot volwasse wurms. Baie werweldiere, ook die mens, kan as eindgasheer optree. Die lewerbotte (familie "Fasciolidae") is as groep baie bekend. Verteenwoordigers van die familie "Schistosomidae" veroorsaak skistosomiase (bilharzia) - ŉ berugte tropiese siekte. 

Hierdie wurms is die enigste suigwurms waarvan die geslagte geskei is. Hulle lewe egter in pare saam: die lang, maer wyfie lê permanent in ŉ groef aan die buikkant van die mannetjie. Die serkaria vorm nie ŉ kapsel nie, maar boor die liggaam van die eindgasheer binne, waarna hulle via die bloedstroom in die lewer beland. Wanneer hulle geslagsryp is, verhuis hulle na die dermwand, waar hulle die res van hul lewe in die bloedvate deurbring. Dit is veral die bale eiers wat ontsteking en weefselafwykings veroorsaak.

Die lintwurm (klas "Cestoda") is goed aangepas vir ŉ parasitiese leefwyse: 'n mond en dermkanaal ontbreek en die wurm neem voedsel wat reeds deur die gasheer verteer is, direk deur sy liggaamswand uit die dermkanaal van die gasheer op. Aan die kop van die wurm kom hake of suiers voor waarmee hy hom aan die wand van die dermkanaal vasheg. Generasiewisseling kom maar selde by hierdie wurms voor; daar is wel meer as een tussengasheer nodig vir die ontwikkeling van die larwe (blaaswurms of sistiserkus) tot die volwasse dier. 

Dit kan ŉ gewerwelde of ‘n ongewerwelde dier wees; die eindgasheer is egter altyd 'n gewerwelde dier. Agter die kop (skoleks) word vanuit die "nek" (kollum) altyd nuwe segmente (proglottides) gevorm. Hierin kom sowel testes as ovaria voor maar laasgenoemde word op ŉ latere tydstip eers ryp. Deurdat die liggaam in 'n lus gaan Iê, kom die ouer en jonger proglottes met mekaar in aanraking en kan hulle mekaar bevrug. Die bevrugte eiers word in 'n vertakte, sakvormige orgaan, die "uterus", opgegaar en vul die hele ryp segment. 

Elke keer wanneer ontlasting plaasvind, verlaat 'n aantal ryp segmente die liggaam. Hulle val na 'n tyd uitmekaar en sodoende kom die eiers vry. Een van die bekendste spesies waarvoor die mens as eindgasheer optree, is die beeslintwurm ("Taeniarhynchus saginatus"), wat ook as die ongewapende lintwurm bekend staan omdat dit slegs oor suiers beskik. Die seshakige larwe (onkosfeer) kom in 'n eier voor en ontwikkel in 'n bees of ander herkouer tot 'n blaaswurm. 

Deur die bees se vleis nie goed gaar te maak voordat dit geëet word nie, kry die mens die blaaswurm in. Ook die varklintwurm ("Taenia" "solium"), of wat ook bekend staan as die gewapende lintwurm van wee die krans van hakke op sy kop, parasiteer op die mens. Verder kan die mens ook as tussengasheer optree. Die blaaswurm kan in so ŉ geval 'n veel groter gevaar inhou as die volwasse wurm, aangesien dit veral die oë en senuweeweefsel binnedring. 

Die katlintwurm ("Hydatigena taeniaeformis"), waarvoor die huismuis ("Mus musculus") as tussengasheer optree, kom bale gereelder voor as enige van bogenoemde twee soorte lintwurms. "Dipylidium caninum" kom by veral honde en katte voor, maar ook kinders word hierdeur besmet. Die blaaswurm is sterk gereduseer en staan bekend as sistiserki. Die sistiserkus ontwikkel in vlooilarwes en besmetting vind plaas wanneer ŉ lewende of dooie vlooi heel ingesluk word. Die breëlintwurm ("Dibothrio cephalus" "latus") word deur die eet van varswatervis na verskillende soogdiere en na die mens oorgedra.



</doc>
<doc id="121593" url="https://af.wikipedia.org/wiki?curid=121593" title="2009 Japannese Grand Prix">
2009 Japannese Grand Prix

Die 2009 Formule Een Japannese Grand Prix is op 4 Oktober 2009 op die Suzuka Internasionale Renbaan in Japan gehou. Dit was die sestiende wedren van die kampioenskapseisoen en is deur Sebastian Vettel in 'n Red Bull-Renault gewen.


</doc>
<doc id="121594" url="https://af.wikipedia.org/wiki?curid=121594" title="2008 Japannese Grand Prix">
2008 Japannese Grand Prix

Die 2008 Formule Een Japannese Grand Prix is op 1 Oktober 2008 op die Fuji Speedway in Japan gehou. Dit was die sestiende wedren van die kampioenskapseisoen en is deur Fernando Alonso in 'n Renault gewen.



</doc>
<doc id="121595" url="https://af.wikipedia.org/wiki?curid=121595" title="2008 Brasiliaanse Grand Prix">
2008 Brasiliaanse Grand Prix

Die 2008 Formule Een Brasiliaanse Grand Prix het op 2 November 2008 op die Autódromo José Carlos Pace in São Paulo, Brasilië plaasgevind. Dit was die agtiende wedren van die kampioenskapseisoen en is deur Felipe Massa in sy Ferrari gewen.


</doc>
<doc id="121597" url="https://af.wikipedia.org/wiki?curid=121597" title="Ribkwal">
Ribkwal

Ribkwalle (ook kamkwalle genoem) is in die diereryk die filum Ctenophora (van die Griekse κτείς "kteis", "kam", en φέρω "pherō", "dra"). Hulle is ongewerweldes wat wêreldwyd in seewater voorkom. 

Ribkwalle se mees kenmerkende eienskap is hul "kamme" – groepe trilhaartjies wat hulle vir swem gebruik; hulle is die grootste diere wat met behulp van trilhaartjies swem. Volwassenes van die verskeie spesies wissel van ’n paar millimeter tot 1,5 meter. Nes Cnidaria bestaan hul liggame uit ’n massa jellie, met een laag selle aan die buitekant en nog ’n laag aan die interne holte. Hierdie lae is twee selle diep, terwyl dié in Cnidaria net een sel diep is. Sommige skrywers voeg Stenophora en Cnidaria saam in ’n enkele filum, Coelenterata, omdat albei groepe op watervloei deur die liggaamholte staatmaak vir beide spysvertering en asemhaling. Vanweë toenemende bewustheid van die verskille klassifiseer moderne skrywers hulle as aparte filums.

Ctenophora het ook nes Cnidaria ’n gedesentraliseerde senunetwerk eerder as ’n brein. Studies dui daarop dat die neurone van Ctenophora, wat op verskeie maniere van ander diere s’n verskil, onafhanklik van dié van ander diere ontwikkel het.

Feitlik alle ribkwalle is roofdiere waarvan die prooi wissel van mikroskopiese larwes en raderdiertjies tot volwasse klein skaaldiere. In gunstige omstandighede kan ribkwalle elke dag 10 keer hul gewig eet. Net 100 tot 150 spesies is bevestig, en nog 25 is moontlik nie volledig benoem en beskryf nie. Die tipiese voorbeelde is van die orde Cydippida; hulle het eiervormige liggame en twee terugtrekbare tentakels omring deur tentilla (kleiner "tentakels") bedek met kolloblaste, kleefselle wat prooi vang. Vanweë verskille tussen spesies kan hulle groot bevolkings in dieselfde gebied opbou, want hulle spesialiseer in verskillende soorte prooi.

Ondanks hul sagte lywe is fossiele wat moontlik dié van ribkwalle is, skynbaar sonder tentakels maar met baie meer rye kamme as by die moderne vorms, gevind in gesteentes uit so vroeg as die Kambrium, sowat 515 miljoen jaar gelede.

Die meeste spesies is tweeslagtig, wat beteken ’n enkele dier kan sy eie spermselle én eierselle vervaardig en sy eie eiers bevrug. Sommige spesies vervaardig albei soorte selle tegelykertyd, en ander op verskillende tye. 

Bevrugting vind gewoonlik ekstern plaas, hoewel sommige kleintjies in hul ouer se liggaam uitbroei. In minstens sommige spesies kan jong ribkwalle voortplant voordat hulle ’n volwasse grootte en vorm bereik. Danksy die kombinasie van tweeslagtigheid en ’n vroeë voortplantingsouderdom, kan klein bevolkings teen ’n ontploffende tempo groei.



</doc>
<doc id="121600" url="https://af.wikipedia.org/wiki?curid=121600" title="Aware">
Aware

Die Aware was 'n steppevolk wat in die oorgangsperiode tussen die antieke tydperk en die Middeleeue vanuit hul Europese vestigingsgebied in die Hongaarse Laagvlakte groot dele van Sentraal- en Oos-Europa oorheers het. Hul oorsprong en taal is onbekend. Volgens historiese bronne was die term "Awaar" 'n moontlik 'n versamelnaam vir 'n volk van gemengde etniese afkoms waarin ruitervolke en ander stamme versmelt het, terwyl hulle ook noue bande met Slawiese volke gehandhaaf het.

In 558 het die Aware nog 'n gebied in die Kaukasus bewoon. Vervolgens het hulle betrokke geraak by oorloë tussen verskillende Germaanse stamgroepe en as bondgenote van die Germaanse Langobarde 'n beslissende rol in die oorlog teen die Gepidae as bondgenote van die Bisantynse Ryk gespeel. Tussen 550 en 575 het die Aware hulle in die Groot Hongaarse Laagvlakte tussen die Donau- en Tiszariviere gevestig. Hierdie gebied, wat groot dele van die huidige Oostenryk en Hongarye ingesluit het en op sy hoogtepunt tussen die 6de en 8ste eeu verder uitgebrei is tot 'n magtige ryk wat van die Oos- tot die Adriatiese See en van die Elbe- tot die Dnipro-rivier gestrek het, sou tot die sentrum van die Pannoniese Awarebeskawing ontwikkel.

Weens die gebrek aan skriftelike dokumente bly die herkonstruksie van die Awaarse beskawing en geskiedenis 'n uitdaging vir historici en argeoloë. Die mees omvattende beskrywing hiervan is deur die Oostenrykse geskiedkundige Walter Pohl gepubliseer. Historiese bronne bevestig dat Aware hulself in hul ryk eerder volgens hul sosiale status as bolaag van die samelewing gedefinieer het as deur etniese herkoms. In die vroeë 9de eeu het Karel die Grote daarin geslaag steeds groter dele van die Awareryk te verower. Die Aware het in dié tyd aan status en politieke belangrikheid ingeboet. Awaarse invloede en leefstyle kan - onder Hongaarse en (Proto-)Bulgaarse heerskappy - nog tot in die 10de eeu aangetoon word. Vervolgens het Aware hul kulturele identiteit verloor.

Aware en Awaarssprekers word tans nog in die Kaukasus-gebied aangetref.


</doc>
<doc id="121601" url="https://af.wikipedia.org/wiki?curid=121601" title="Nikkelien">
Nikkelien

Nikkelien of nikkeliet is 'n mineraal wat hoofsaaklik uit nikkelarsenied () bestaan.

Die nikkelarsenied-struktuur is die argetipe van die strukturbericht-klassifikasie se B8-struktuur. Dit is op die heksagonale digpakking gebaseer of eintlik op die dubbelheksagonale digpakking met 'n volgorde van stapeling wat as ...ACABACABACAB... weergegee kan word. Die arseenatome vorm die A-lae en die nikkelatome vorm afwisselend die B- of C-lae. In hierdie struktuur word die nikkelatome oktaëdries en die arseenatome trigonaal-prismaties omring.

Daar is baie stowwe (gewoonlik M:X=1:2 met M=oorgangsmetaal en X=P,As,S,Se, ens.) wat hierdie struktuur besit of 'n struktuur wat hiervan afgelei is, soos die B14/B31-struktuur van mangaanmonofosfied.


</doc>
<doc id="121602" url="https://af.wikipedia.org/wiki?curid=121602" title="Caledonië">
Caledonië

Caledonië is ’n ou naam vir Skotland, wat in poësie aangetref word en vandag dikwels in die name van Skotse maatskappye gebruik word. Caledonië was oorspronklik die Latynse naam wat die Romeine aan die gebied in die hedendaagse Skotland noord van hul provinsie Britannia gegee het. Dit lê dus verby die grense van die Romeinse Ryk. Vandag word die naam hoofsaaklik as 'n romantiese of poëtiese naam vir Skotland in sy geheel gebruik.

Die presiese ligging van wat die Romeine "Caledonië" sou noem is nie bekend nie. Dit is onwaarskynlik dat die grense tot en met die bou van die Muur van Hadrianus vasgestel was. Van toe af was Caledonië noord van die muur, met Britannia wat suid daarvan lê.

Gedurende die kort Romeinse militêre strooptogte na die sentrale en noordelike dele van Skotland is die Skotse laaglande in die provinsie Britannia ingesluit. Voor die verowering van die suidelike en sentrale dele van die eiland het die Romeine na die hele eiland van Groot-Brittanje as Caledonië verwys.

Toe die Romeine 'n tweede muur verder noord bou (die Muur van Antoninus) en hul garnisoene (wagposte) noordwaarts skuif, het die opkomende Romeinse Britte suid van die muur handelverhoudings met die Pikte noord van die muur gehad. Dit word deur argeologiese bewyse ondersteun, waarvan 'n groot deel in die Nasionale Museum van Skotland in Edinburgh te vinde is.


</doc>
<doc id="121605" url="https://af.wikipedia.org/wiki?curid=121605" title="Apulië">
Apulië

Apulië (Italiaans: Puglia; uitgespreek [ˈpuʎʎa]) is 'n streek in Suid-Italië wat in vyf provinsies en een metropolitaanse stad, Bari, opgedeel word. Apulië grens in die weste aan Kampanië, in die noorde aan Molise, in die ooste aan die Adriatiese See, in die suide aan die Golf van Tarente en in die suidweste aan Basilicata. Die streek beslaan 19 358 km² en het ongeveer 4 miljoen inwoners in 2017 gehad.

Die streek se hoofstad en grootste stad is Bari.

Terwyl feitlik alle inwoners Italiaans magtig is, word Griko, 'n Griekse dialek, nog deur 'n paar duisend mense gepraat.


</doc>
<doc id="121610" url="https://af.wikipedia.org/wiki?curid=121610" title="Camelot">
Camelot

Camelot (soms as "Camelat" geskryf) is volgens ou legendes die kasteel waar koning Arthur en sy ridders gewoon het. In fiksie oor die Middeleeue regeer Arthur vanaf Camelot oor Skotland en hou hy feeste by sy ronde tafel. Die ronde tafel, wat geen bene of kop het nie, simboliseer goeie koningskap, omdat elke ridder wat daar sit 'n gelyke plek gehad het. Baie interessant is die posisie wat Arthur by die Tafelronde inneem: hy is die "primus inter pares", die eerste onder gelykes. 

Die ligging van Camelot is onbekend en dit is nie duidelik of die plek ooit bestaan het nie. Sommige mense glo dit was in Somerset, in die suidweste van Engeland gewees. In die literatuur staan dit as ’n beeldskone, magiese en vreedsame plek bekend.

Deesdae word daar dikwels aangeneem dat Camelot die enigste legendariese skuiling van koning Arthur was. In Middeleeuse tekste sou sy kasteel in 'n ander stad wees, moontlik in Carleon. Camelot word vir die eerste keer in reël 34 van Chrétien de Troyes se "Lancelot" genoem (12de eeu). Camelot kom egter nie in alle manuskripte van die tyd voor nie. In "Vulgate Cycle" (13de eeu) word Camelot die belangrikste woonplek van Arthur genoem.

Sir Lancelot en koningin Guinevere se liefdesverhouding het Camelot uiteindelik in 'n burgeroorlog gedompel, wat tot die plek se ondergang gelei het.

In Afrikaans bestaan daar verskeie oorvertellings van die Artus- of Arthur-legendes. Die volledigste is dié deur die bekende skrywer André P. Brink, wat onder die titel "Koning Arthur en sy Ridders van die Ronde Tafel" in 1968 gepubliseer is. 





</doc>
<doc id="121611" url="https://af.wikipedia.org/wiki?curid=121611" title="Choanoflagellatea">
Choanoflagellatea

Choanoflagellatea is ’n klas vrylewende, eensellige en koloniale eukariotiese sweepdiertjies wat beskou word as die naaste lewende verwante aan diere.

Choanoflagellatea is sweepdiertjies met ’n tregtervormige kraag van gekonnekteerde mikrovilli (uitstulpings) aan die basis van elke flagellum (sweephaartjie). Hulle het ’n besonderse selmorfologie wat gekenmerk word deur ’n ronde of ovaal selliggaam van 3 tot 10 µm in deursnee met ’n enkele flagellum aan die punt wat omring word deur ’n kraag van 30 tot 40 mikrovilli (sien skets).

Die beweging van die flagellum skep waterstrome wat die organisme deur die waterkolom stu. So vang hy bakterieë en ander kosbrokkies teen die kraag van mikrovilli vas, waar dit ingeneem word. Hierdie voeding verskaf ’n kritieke skakel binne die globale koolstofkringloop en verbind trofiese vlakke (vlakke in die voedselketting).

Benewens hul belangrike ekologiese rol, is Choanoflagellatea van besondere belang vir evolusionêre bioloë wat die oorsprong van veelselligheid in diere bestudeer. As die naaste lewende verwante aan diere dien Choanoflagellatea as ’n nuttige model vir rekonstruksies van diere se laaste eensellige voorsaat.

Die naam kom van die Griekse woord "khoanē", "tregter" (vanweë die vorm van die kraag), en die Latynse woord "flagellum".

Hierdie groep is saam met die Ichthyosporea en Filasteria dié eensellige organismes wat die nouste aan die Metazoa (die meersellige diere) verwant is.


</doc>
<doc id="121612" url="https://af.wikipedia.org/wiki?curid=121612" title="Apoikozoa">
Apoikozoa

Apoikozoa is ’n monofiletiese groep van Opisthokonta-eukariote wat in 2015 deur Graham Budd en Sören Jensen geskep is as ’n klade wat beide Animalia en Choanoflagellatea insluit. Die sustergroepverhouding tussen Animalia en Choanoflagellatea het belangrike gevolge vir ’n begrip van die oorsprong van diere.

’n Nabye verwantskap tussen Animalia en Choanoflagellatea word al lank erken, minstens van die 1840's af. Die naam "Apoikozoa" is afgelei van die antieke Griekse woorde vir "kolonie" en "dier", en verwys na die vermoë van diere en {sommige) Choanoflagellatea om veelsellige eenhede te vorm. Terwyl diere permanent veelsellig is (buiten die voortplantingselle), is die koloniebouende Choanoflagellatea net soms veelsellig; dit laat die vraag ontstaan of die koloniebouende vermoë in albei groepe teenwoordig was aan die begin van die hele klade en of dit onafhanklik in die twee groepe ontwikkel het. Dit is in elk geval sover bekend die enigste koloniebouende heterotrowe (organismes wat nie hul koolstofvoeding uit anorganiese verbindings kan trek nie).



</doc>
<doc id="121613" url="https://af.wikipedia.org/wiki?curid=121613" title="Placozoa">
Placozoa

Placozoa is ’n basale vorm van ongewerweldes. Hulle het die eenvoudigste struktuur van alle nieparasitiese veelsellige diere. Gewoonlik word net een spesie, "Trichoplax adhaerens", erken, hoewel daar genoeg genetiese diversiteit is dat daar moontlik verskeie morfologies eenderse spesies kan wees. Placozoa is in 1883 die eerste keer ontdek deur die Duitse dierkundige Franz Eilhard Schulze (1840-1921) en sedert die 1970's meer stelselmatig ontleed deur die Duitse protodierkundige, Karl Gottlieb Grell, maar ’n algemene naam bestaan nog nie vir die takson nie; die wetenskaplike naam beteken letterlik "plat diere".

"Trichoplax" is ’n klein, plat organisme van sowat 1 mm breed. Nes ’n "Amoeba" het dit geen reëlmatige buitelyn nie, hoewel die onderste oppervlak min of meer gewelf is en die boonste oppervlak altyd plat. Die liggaam bestaan uit ’n laag eenvoudige epiteel (dekweefsel) wat ’n los plaat selle omring. Die epiteelselle het flagella (sweephaartjies), wat die dier gebruik om oor die seebodem te kruip.

Die onderste oppervlak neem klein stukkies organiese materiaal op wat die diertjie eet. Dit plant aseksueel voort deur kleiner individue deur knopvorming te skep, en die onderste oppervlak kan ook eiers deur knopvorming in die mesenchiem (ongedifferensieerde embrioniese weefsel ) afskei.



</doc>
<doc id="121614" url="https://af.wikipedia.org/wiki?curid=121614" title="William Anders">
William Anders

William Alison "Bill" Anders (17 Oktober 1933 - ; Majoorgeneraal, Amerikaanse Lugmag), is 'n voormalige Amerikaanse Lugmagoffisier, elektriese ingenieur, atoomingenieur, Nasa-ruimtevaarder en sakeman. Saam met Frank Borman en Jim Lovell in Apollo 8, was hulle die eerste persone wat 'n wentelbaan om die Aarde verlaat het om na die maan te reis. Hy was ook deel van die rugsteunbemanning vir Apollo 11.



</doc>
<doc id="121615" url="https://af.wikipedia.org/wiki?curid=121615" title="Charles Bassett">
Charles Bassett

Charles Arthur "Charlie" Bassett (30 Desember 1931 – 28 Februarie 1966; Kaptein, Amerikaanse Lugmag), was 'n Amerikaanse elektriese ingenieur en 'n toetsvlieënier van die Amerikaanse Lugmag. Hy was gekeur as 'n ruimtevaarder tydens die Ruimtevaardergroep 3-inname in 1963. Hy was toegeken aan die span vir Gemini 9. Hy sterf egter in 1966 saam met sy medevlieënier, Elliot See, in 'n Nasa opleidingsvliegtuig by die McDonnell vliegtuigfabriek in St. Louis, Missouri. Hulle moes twee weke se opleiding in ruimterendezvous hier ondergaan.


</doc>
<doc id="121616" url="https://af.wikipedia.org/wiki?curid=121616" title="Roy Campbell">
Roy Campbell

Roy Campbell (1901–1957) was ’n Suid-Afrikaanse digter en satirikus. Hy het hoë aansien oorsee geniet vir bundels soos "The Flaming Terrapin", "Adamastor" en "Talking Bronco". Sy satires sluit in "The Wayzgoose: A South African Satire" en "The Georgiad — A Satirical Fantasy in Verse". Sy steun vir Franco se Nasionaliste in die Spaanse Burgeroorlog was uiters omstrede. Sy outobiografie, "Light on a Dark Horse" het in 1952 verskyn.

Ignatius Royston Dunnachie Campbell is op 21 Oktober 1901 in Durban, in die destydse Natalkolonie, gebore. In 1918 verlaat hy Suid-Afrika om aan Oxford te studeer, maar my dop die toelatingseksamen. In 1922 trou hy sonder sy ouers se toestemming met Mary Margaret Garman. As gevolg hiervan moes hy vir 'n tyd sonder sy ouers se rojale sakgeld klaarkom. Hulle het twee dogters Teresa (Tess) en Anna gehad.

Hy keer in 1925 na Suid-Afrika terug en begin die literêre tydskrif "Voorslag". Laurens van der Post is uitgenooi om Afrikaans insette te lewer.

In 1927 trek hy na Engeland terug en in die 1930's trek hy na Provence in Frankryk. In 1932 het hy die Afrikaner digter Uys Krige gekry om sy kinders te onderrig.

In 1935 vlug hy na Spanje, nadat sy kind se bok sy buurman se boorde beskadig het. Hy het geweier om skadevergoeding te betaal en het moontlike tronkstraf in die gesig gestaar.

Campbell is op 23 April 1957 in 'n motorongeluk naby Setúbal in Portugal oorlede. Sy vrou het die kar bestuur en teen 'n boom vasgejaag. Ten tyde van sy dood het hy 16de- en 17de-uuse Spaanse toneelstukke vertaal.




</doc>
<doc id="121617" url="https://af.wikipedia.org/wiki?curid=121617" title="Bilateria">
Bilateria

Bilateria, of triploblaste, is diere met bilaterale simmetrie; hulle het dus ’n kop ("voorkant") en ’n stert ("agterkant"), sowel as ’n rug ("bokant") en ’n maag ("onderkant"). Hulle het dus ook ’n linker- en regterkant. In vergelyking hiermee het radiaal simmetriese diere soos jellievisse ’n bo- en onderkant, maar nie ’n identifiseerbare voor- of agterkant nie.

Bilateria is ’n groot groep diere wat die meeste filums insluit, behalwe Porifera (sponse), Cnidaria, Placozoa en Ctenophora. Die meeste embrio's is triploblasties; dit het drie kiemlae: ’n endoderm, mesoderm en ektoderm. Feitlik almal is (heeltemal of byna) bilateraal simmetries; die mees merkwaardige uitsondering is stekelhuidiges, wat as volwassenes byna-radiale simmetrie het, maar as larwes bilateraal simmetries is.

Buiten ’n paar filums soos platwurms en Gnathostomulida het die diere volledige spysverteringskanale met ’n aparte mond en anus. Sommige diere soos bogenoemde twee filums het geen liggaamsopeninge nie, terwyl ander skynbare openinge het, soos ’n skynbuikholte.

Die vroegste ontwikkeling van die Eumetazoa het in die Neoproterosoïkum plaasgevind. In die vroegste bron van fossiele dierespesies uit die Ediacarium, is 'n paar reste van Bilateria aangetref, soos die spore van 'n wurm. Hierdie spoorfossiel word "Heminthoidichnites" genoem. Die (liggaams)fossiel "Kimberella" word gewoonlik ook as 'n lid van die Bilateria beskou. Fossiele wat volop gevind word is spesies van die genus "Dickinsonia". Hulle het tot 1 m lank geword en 'n ovale vorm gehad met 'n liggaam wat uit 'modules' bestaan het en 'n middellyn vertoon. Hierdie organismes verteenwoordig dalk 'n uitgestorwe tak wat tussen die Radiata en die Bilateria geplaas moet word.



</doc>
<doc id="121621" url="https://af.wikipedia.org/wiki?curid=121621" title="Canal Walk">
Canal Walk

Canal Walk is 'n winkelsentrum in Kaapstad wat rondom 'n kanaal gebou is. Die inkopiesentrum is in 2000 geopen en het 'n totale kleinhandelarea van 141 000 vierkante meter. Dit vorm die hart van 'n ontwikkeling, bekend as "Century City", wat kantoorblokke, woongebiede en die "Ratanga Junction"-temapark insluit. Dit is een van die grootste winkelsentrums in Afrika.

Die gebou se styl is deur die ontwikkelaars as "Kaapse Venesiaanse argitektuur" beskryf. Dit bevat meer as 400 winkels, 7000 parkeerplekke, talle restaurante, 20 teaters en 'n spelarkade.

Canal Walk is die 3de grootste winkelsentrum in Afrika. Die Gateway-sentrum in Durban is die grootste. Selfs die Sandton City-kompleks in Johannesburg is groter as die Nelson Mandela-plein daarby ingesluit word.

Op 1 Junie 2016 is aangekondig dat die temapark nader aan 2018 sal sluit, omdat die park nie so winsgewend is as toe dit in 2000 geopen is nie.



</doc>
<doc id="121623" url="https://af.wikipedia.org/wiki?curid=121623" title="Deuterostomia">
Deuterostomia

Deuterostomia ("tweede mond" in antieke Grieks) is ’n superfilum in die koninkryk Animalia (diere). Dit is ’n sustersklade van Protostomia; saam vorm hulle die klade Nephrozoa.

Deuterostomia is ’n takson van die klade Bilateria in die subkoninkryk Eumetazoa. Hulle word van Protostomia onderskei deur die manier waarop die embrio twee openinge ontwikkel: In Deuterostomia word die eerste opening die anus, terwyl Protostomia eers die mond ontwikkel.

Daar is drie hoofklades in Deuterostomia:


In beide Deuterostomia en Protostomia ontwikkel ’n sigoot eers in ’n hol bal van selle, wat ’n blastula genoem word. In Deuterostomia vind radiale kliewing plaas, waar die selle radiaalsimmetries ten opsigte van die as van die eier gerangskik bly. Die mesoderm vorm as evaginasies (uitstulpings) van die ontwikkelde ingewande; dit breek af en vorm die seloom (buikholte]].

’n Groot verskil tussen Deuterostomia en Protostomia is dat die opening aan die onderkant van die vormende gastrula by eersgenoemde die anus word, terwyl dit by laasgenoemde die mond word. By Deuterostomia ontwikkel die mond later aan die teenoorgestelde kant van die embrio en ’n spysverteringskanaal ontwikkel tussen die mond en anus wat die twee verbind.



</doc>
<doc id="121624" url="https://af.wikipedia.org/wiki?curid=121624" title="Protostomia">
Protostomia

Protostomia ("eerste mond" in antieke Grieks) is ’n superfilum van die koninkryk Animalia (diere). Dit is ’n sustersklade van Deuterostomia; saam vorm hulle die klade Nephrozoa. Die posisie van die Chaetognata is nie heeltmal duidelik nie. Soms word hulle in en soms naas die Protostomia geplaas.

Protostomia is ’n takson van die klade Bilateria (diere met bilaterale simmetrie en drie goed ontwikkelde kiemlae) in die subkoninkryk Eumetazoa.

’n Groot verskil tussen Protostomia en Deuterostomia is dat die opening aan die onderkant van die vormende embrio by laasgenoemde die anus word, terwyl dit by eersgenoemde die mond word.)

By die meeste Protostomia vorm ’n duik aan die een kant van die embrio en verdiep om die mond te vorm as deel van die eerste stadium in die vorming van die ingewande. By Deuterostomia ontwikkel ’n anus eers aan die een kant van die embrio en die mond later aan die teenoorgestelde kant; die spysverteringskanaal ontwikkel dan tussen die mond en anus en verbind die twee.



</doc>
<doc id="121625" url="https://af.wikipedia.org/wiki?curid=121625" title="Kwesta">
Kwesta

Senzo Mfundo Vilakazi (gebore 11 Augustus 1988), beter bekend as Kwesta, is 'n Suid-Afrikaanse kletsrymkunstenaar en liedjieskrywer. Hy is in Katlehong, Ekurhuleni, Gauteng gebore.



</doc>
<doc id="121627" url="https://af.wikipedia.org/wiki?curid=121627" title="Vusi Nova">
Vusi Nova

Vusi Nova is 'n Suid-Afrikaanse kunstenaar van Port Elizabeth, wat in 2013 bekend geword het vir sy album "Walk into the Light".



</doc>
<doc id="121628" url="https://af.wikipedia.org/wiki?curid=121628" title="Arby's">
Arby's

Arby's is 'n internasionale kettinggroep van kitskosrestaurante wat in 1964 deur Forrest en Leroy Raffel in Boardman, Ohio, gestig is. Arby's is veral bekend vir hul toebroodjies en hul krullerige tjips.



</doc>
<doc id="121629" url="https://af.wikipedia.org/wiki?curid=121629" title="A&amp;W Restaurants">
A&amp;W Restaurants

A&W Restaurants is 'n ketting van kitskosrestaurante wat bekend is vir sy wortelbier- en wortelbiervlotte. A & W was eintlik die eerste suksesvolle "franchise"-maatskappy: die konsessiesaak het omstreeks 1921 in Kalifornië begin. Die maatskappy se identiteit is geneem uit die eerste letters van die vanne van vennote Roy W. Allen en Frank Wright.

Die spyskaart van hierdie restaurant sluit in, maar is nie beperk tot hamburgers, slaptjips en warmbrakke (hotdogs). Die restaurant het baie takke dwarsoor die wêreld sowel as in die Verenigde State.



</doc>
<doc id="121630" url="https://af.wikipedia.org/wiki?curid=121630" title="Burger King">
Burger King

Burger King (dikwels afgekort as BK) is 'n kettinggroep van kitskosrestaurante. Hulle verkoop hamburgers, slaptjips en koeldrank. In Australië staan die groep se afsetpunte bekend as Hungry Jack's.

Dit is in 1954 in Miami, Florida, Verenigde State, deur James McLamore en David Edgerton gestig. Die restaurantgroep bedryf in 2017 meer as 13 000 Burger King-restaurante in 91 lande wêreldwyd.




</doc>
<doc id="121631" url="https://af.wikipedia.org/wiki?curid=121631" title="Dairy Queen">
Dairy Queen

Dairy Queen is 'n internasionale ketting van kitskosrestaurante wat op 22 Junie 1940 deur John Fremont McCullough in Joliet, Illinois, gestig is. Dairy Queen se spyskaart bestaan meestal uit roomys, hamburgers, hotdogs en hoendergeregte.



</doc>
<doc id="121632" url="https://af.wikipedia.org/wiki?curid=121632" title="Jack in the Box">
Jack in the Box

Jack in the Box is 'n Amerikaanse kettinggroep van kitskosrestaurante. Dit is in 1951 deur Robert O. Peterson gestig.



</doc>
<doc id="121633" url="https://af.wikipedia.org/wiki?curid=121633" title="Long John Silver's">
Long John Silver's

Long John Silver's is 'n groep Amerikaanse kitskosrestaurante opgerig in 1969. Die bedryf was tot 2011 'n afdeling van Yum! Brands. Die restaurant spesialiseer hoofsaaklik in vis en ander seekosgeregte. Die naam en konsep is geïnspireer deur Robert Louis Stevenson se boek, "Treasure Island". Die hoofkantoor is in Louisville, Kentucky geleë. Die eerste restaurant is in 1969 in Lexington geopen.



</doc>
<doc id="121634" url="https://af.wikipedia.org/wiki?curid=121634" title="Popeyes Chicken &amp; Biscuits">
Popeyes Chicken &amp; Biscuits

Popeyes Chicken & Biscuits, algemeen bekend as Popeyes, is 'n braaihoender kitskosgroep in besit van AFC Enterprises. Die franchise bestaan uit meer as 1800 restaurante in meer as 40 state, Distrik Columbia, Puerto Rico en meer as twintig ander lande wêreldwyd. Popeyes is rondom 1972 gestig.



</doc>
<doc id="121635" url="https://af.wikipedia.org/wiki?curid=121635" title="Quiznos">
Quiznos

QIP Holder LLC, algemeen bekend as Quiznos, is 'n kettinggroep van kitskosrestaurante. Quiznos is bekend vir hul geroosterde subs. Die restaurant is in 1982 deur Jimmy Lambatos in Amerika gestig.



</doc>
<doc id="121637" url="https://af.wikipedia.org/wiki?curid=121637" title="Roger B. Chaffee">
Roger B. Chaffee

Roger Bruce Chaffee (* 15 Februarie 1935 – † 27 Januarie 1967; Lieutenant-Kommandeur), was 'n Amerikaanse Vlootoffisier en vlieënier, lugvaartingenieur en Nasa-ruimtevaarder vir die Apollo-program. Hy is gewerf as deel van die Ruimtevaardergroep 3-inname. Hy sterf saam met ruimtevaarders Gus Grissom en Edward Higgins White gedurende toetswerk voor die eerste bemande Apollo-missie.


</doc>
<doc id="121638" url="https://af.wikipedia.org/wiki?curid=121638" title="Cutting Crew">
Cutting Crew

Cutting Crew is 'n Engelse rockgroep wat in 1985 in Londen gestig is. Hulle word die beste onthou vir hul debuutalbum "Broadcast" en enkelsnit "I Just Died in Your Arms".


</doc>
<doc id="121640" url="https://af.wikipedia.org/wiki?curid=121640" title="Cat Stevens">
Cat Stevens

Yusuf Islam (gebore Steven Demetre Georgiou, 21 Julie 1948), algemeen bekend onder sy voormalige verhoognaam Cat Stevens, is 'n Britse sanger-liedjieskrywer. Sy debuutalbum "Matthew and Son" van 1967 het die top 10 in die Verenigde Koninkryk bereik, en die album se titelliedjie "Matthew and Son" is in nommer 2 op die Britse "Singles Chart" genommer. Sy albums "Tea for the Tillerman" (1970) en "Teaser and the Firecat" (1971) het albei platinumstatus bereik in die VSA. Sy musikale styl bestaan uit folk-, pop-, rock- en Islamitiese musiek.

Sy album "Catch Bull at Four" was in in 1972 vir drie weke lank nommer een op die "Billboard 200" en vyftien weke nommer een op die Australiese ARIA-treffersparade. Hy wen in 2005 en 2006 twee ASCAP-liedjieskrywerspryse vir "The First Cut Is The Deepest", en dié liedjie word later 'n treffer vir vier verskillende kunstenaars. Van sy ander treffers is "Father and Son", "Wild World", "Peace Train", "Moonshadow", en "Morning Has Broken". In 2007 ontvang hy die Britse Akademie se "Ivor Novello-prys" vir "Uitstaande Liedversameling".

In Desember 1977 het Stevens hom na Islam bekeer, en die naam Yusuf Islam in die volgende jaar aangeneem. In 1979 skenk hy al sy kitare om vir liefdadigheid opgeveil te word, en staak sy musiekloopbaan om homself vir opvoedkundige en filantropiese werk in die Moslem-gemeenskap aan te wend. Hy was gewikkel in 'n langdurige omstredenheid rakende opmerkings wat hy in 1989 gemaak het oor die fatwa op die skrywer Salman Rushdie. Hy het twee eredoktorsgrade en toekennings vir die bevordering van vrede ontvang van twee organisasies wat deur Michail Gorbatsjof gestig is.

In 2006 maak hy na 28 jaar 'n terugkeer na popmusiek met die album "An Other Cup". Met die vrylating van dié album en die daaropvolgende albums gebruik hy die verhoognaam "Yusuf". In 2009 stel hy die album "Roadsinger" vry en in 2014 "Tell 'Em I Gone". Hierna begin hy met sy eerste Amerikaanse toer sedert 1976. In 2014 word hy by die "Rock and Roll Hall of Fame" ingelyf. Op 12 September 2016 begin sy tweede Amerikaanse toer sedert sy herlewing en hy tree op in 12 intieme vertonings.










</doc>
<doc id="121642" url="https://af.wikipedia.org/wiki?curid=121642" title="Transvision Vamp">
Transvision Vamp

Transvision Vamp was 'n Britse alternatiewe rockgroep wat in 1986 gestig is deur Nick Christian Sayer en Wendy James. Die groep het in die laat 1980's sukses bereik. James, die hoofsanger, en die fokuspunt van die groep, het die media se aandag getrek met haar seksuele en opstandige beeld


</doc>
<doc id="121643" url="https://af.wikipedia.org/wiki?curid=121643" title="R. Walter Cunningham">
R. Walter Cunningham

Ronnie Walter Cunningham (16 Maart 1932 - ; Kolonel, Amerikaanse Mariene Korps, afgetree), beter bekend as "Walter Cunningham" is 'n afgetrede Amerikaanse ruimtevaarder.

In 1968 was hy deel van die bemanning van Apollo 7; hy was die vlieënier van die Apollo-maanmodule. Hy was die derde burgerlike ruimtevaarder naas Neil Armstrong en Elliot See en is gewerf as deel van die Ruimtevaardergroep 3-inname. Hy is, of was, ook 'n vegvlieënier, fisikus, entrepreneur en waagkapitalis.



</doc>
<doc id="121646" url="https://af.wikipedia.org/wiki?curid=121646" title="Fokeng">
Fokeng

Die Fokeng (Suid-Sotho: "Bafokeng") is 'n ou etniese stam van Suider-Afrika wat oorspronklik oos van die Maricorivier gewoon het in wat later die Zuid-Afrikaansche Republiek sou word. Tydens die bewind van Diale het die Fokeng hulle teen onderdrukking deur die Hurutshe verset. Later is talle oorloë met naburige stamme gevoer, veral met die Kgatla. Die Fokeng het 'n belangrike rol gespeel in die vorming van die Suid-Sothonasie (Sotho: "Basotho").

Aangesien die Fokeng nie hul geskiedenis neergeskryf het nie, is min bekend oor hul herkoms buiten wat afgelei kan word uit argeologiese vondse en oorgelewerde mites.

Volgens oorlewering het die drie groot Bantoestamme, die Rolong, Fokeng, en Hurutshe saam gelewe tot en met die 13de of 14de eeu toe hulle paaie geskei het. Die Fokeng en Hurutshe het as bure voortgeleef in Betsjoeanaland, totdat hulle uiteindelik stry gekry het en hul paaie geskei het.

Die Fokeng het uit Betsjoeanaland ooswaarts getrek en hulle tussen die hedendaagse Frankfort en Vrede gevestig. Uitgesonderde groepe het egter suidwaards getrek en is in Khatla, Kuena, en Phuthi-stamme opgeneem.

Teen die begin van die 18de eeu het dele van die Fokeng hulle in Basotholand gevestig.



</doc>
<doc id="121647" url="https://af.wikipedia.org/wiki?curid=121647" title="Mrs H.S. Ball’s Blatjang">
Mrs H.S. Ball’s Blatjang

Mrs. H.S. Ball’s Blatjang is 'n tradisionele Suid-Afrikaanse sous wat sedert 1914 gemaak word.

Mrs. H.S. Balls is op 23 Maart 1865 as Amelia Alice Elizabeth Adkins, in King William's Town gebore. Sy was die dogter van Henry James Adkins, 'n kleinhandelaar van Gonubie, en Sarah Adkins née Spalding. Sy was later met Herbert Sandleton Ball, 'n spoorweg-superintendent van Kaapstad, getroud en die paartjie het in Kaapstad gaan woon. Die jong bruid het die gesogte geheime blatjangresep as geskenk van haar moeder ontvang, 'n resep wat reeds vir geslagte in hul familie van ma tot dogter oorgedra is.

Met die uitbreek van die Eerste Wêreldoorlog in 1914, is die blatjang op klein skaal geproduseer, en as geskenke aan vriende gegee of by kerkbasaars verkoop. Dit het gewild geraak en die Ball-kombuis is omskep in 'n tydelike produksielyn. Namate die vraag daarvoor groter geraak het, het Amelia en Herbert, met die hulp van die Kaapse sakeman, Fred Metter, die produksie verhoog. Metter was ook verantwoordelik vir die ontwerp van die agtkantige bottel wat vandag nog vir die blatjang gebruik word.

Die Woodstock-fabriek het in 1917 geopen om aan die toenemende vraag na die blatjang te voldoen, en toe die uitvoer van die blatjang na Groot-Brittanje toegeneem het, is 'n selfs groter fasiliteit later in Dieprivier geopen. In 1962 sterf Amelia op 97-jarige ouderdom, met die vrede dat die geheime resep net aan haar seun en haar kleinseun bekend gemaak is. Oor die jare was Mrs H.S. Ball’s deel van "Unilever Foods" en in April 2013 het dit 'n filiaal van Tiger Consumer Brands Limited geword.

Sommige bronne beweer dat Amelia Adkins se vader die kaptein van die skip "SS Quanza" was, en dat haar ouers hulself noodgedwonge in King William's Town gevestig het nadat die skip in 1852, onderweg van Kanada na Australië, naby die kus van Oos-Londen skipbreuk gely het. Dit is egter nie waar nie. Amelia se ouers is op 16 Februarie 1852 in King William's Town getroud en die "SS Quanza" het eers op 26 Mei 1872 naby Oos-Londen skipbreuk gely. Die skipwrak is aan Henry James Adkins verkoop vir herwinning. Amelia se moeder, Sarah Spalding, is in 1836 in Halifax, Nova Scotia gebore, toe haar vader Alexander Spalding in diens van die Britse weermag daar gestationeer was. Hy is in Augustus 1845 na Suid-Afrika oorgeplaas waar hy en sy familie hulself gevestig het. Hy tree in 1853 op King William's Town af.



</doc>
<doc id="121650" url="https://af.wikipedia.org/wiki?curid=121650" title="Molibdeniet">
Molibdeniet

Molibdeniet is 'n mineraal met formule . Hierdie mineraal is die belangrikste bron van die element molibdeen en lewer ook renium.

Die mineraal word as twee politipes aangetref: 2H-Molibdeniet (volop) en 3R-Molibdeniet (seldsaam).

Molibdeniet het 'n gelaagde struktuur. Die 2H-politipe is heksagonaal en dit is die argetipe van die strukturbericht-klassifikasie se C7-struktuur.

Die struktuur bestaan uit S-Mo-S toebroodjielae met 'n heksagonale digpakking wat weergegee kan word as:

Die molibdeenatome word deur 'n trigonaal prisma van swawel atome omring. Die swawelatome het net aan een kant molibdeenatome as bure. Aan die ander kant is 'n vanderwaalsgaping na die volgende toebroodjie se swawellaag. Dit maak die materiaal 'n goeie vastestof-smeermiddel soos grafiet.
3R-molibdeniet is romboëdries met 'n eenheidsel: a = 3.16 Å, c = 18.33 Å. en ruimtegroep R3m.

Molibdeniet word veral in hoëtemperatuur-hidrotermale are aangetref. Dit word in verspreide afsettings van die porfier-tipe gevind, met sowel as sonder geassosieerde groot mineraliserings van koper. In meteoriete word dit selde aangetref, maar dit kan ook in metamorfe kontakneerslae in kalksteen met kalsiumsilikaatminerale sowel as in pegmatiete, graniete en apliete gevind word. Dit kom dikwels met chalkopiriet en ander koperminerale voor.

Molibdeniet, die volopste molibdeenmineraal, het 'n wydverspreide voorkoms. In die VSA word fune kristalle in die Crown Point-myn, Chelan Lake, Chelan Co., Washington; en by die Frankford-steengroef, Philadelphia, Pennsilvanië gevind. Kanada, Marokko, Rusland, Duitsland en Japanhet ook vondsplekke. In Suid-Afrika word dit byvoorbeeld in die Vergenoeg-myn van Tshwane, die Vioolsdrif-gebied van die Noord-Kaap, en by Houtenbeck in Limpopo gevind.


</doc>
<doc id="121651" url="https://af.wikipedia.org/wiki?curid=121651" title="Arcadia Group">
Arcadia Group

Arcadia Group Ltd. (voorheen bekend as Arcadia Group plc en Burton Group plc) is 'n Britse multinasionale kleinhandelonderneming met sy hoofkwartier in Londen. Die groep besit mode-ondernemings soos "Burton Menswear London", "Dorothy Perkins", "Evans", "Miss Selfridge", "Topman", "Topshop" en "Wallis" wat hul besighede gewoonlik in groot winkelstrate in die middestad bedryf, en die modeketting "Outfit" wat in sy buitestedelike winkels modelyne van die groep se ander modekettings verkoop. "Arcadia Group" bedryf meer as 2 500 modewinkels in die Verenigde Koninkryk, naas konsessiewinkels in Britse afdelingswinkels soos "Debenhams", "Selfridges" en "House of Fraser", asook 900 konsessiewinkels in veertig lande. In Suid-Afrika is konsessiewinkels vir die handelsmerke "Topman" en "Topshop" gevestig.

"Arcadia Group" is merendeels in besit van "Taveta Investments" wat op sy beurt in besit is van Tina Green, die vrou van Sir Philip Green.


</doc>
<doc id="121655" url="https://af.wikipedia.org/wiki?curid=121655" title="Blitsbokke">
Blitsbokke

Die Blitsbokke is Suid-Afrika se nasionale sewesrugbyspan. Hulle ding mee om die Wêreldrugby Sewesreeks, die Sewesrugbywêreldbeker, die Olimpiese Somerspele en die Statebondspele.

Na Suid-Afrika se hertoelating tot internasionale sport het die span hul eerste sewesreeks tydens 1993 in Hongkong gespeel en ook aan die Rugbywêreldbekersewes 1993 deelgeneem. Vir die volgende twee seisoene het hulle weer in Hongkong gaan speel. In 1996 het hulle ook aan die toernooie in Punta Del Este, in Uruguay, en Doebai deelgeneem

In 1997 het hulle weer aan die Sewesrugbywêreldbeker deelgeneem en in 1998 het hulle in drie Suid-Amerikaanse toernooie gespeel — Die toernooi in Mar Del Plata, Argentinië, Punta Del Este, en die Viña del Mar in Chili.

In 1999 het hulle weer in Mar Del Plata gespeel, en ook in die toernooi in Santiago de Chile, Fidji, Hongkong, Japan en Parys.

Aan die einde van 1999 is die eerste Wêreldrugby Sewesreeks gespeel (destyds bekend as die IRR Sewes Wêreldreeks) en die Blitsbokke speel sedertdien in die toernooireeks.

Naas die Sewesreeks, neem die span ook deel aan die Sewesrugbywêreldbeker, die Statebondspele, die Wêreldspele en sedert 2016 aan die Olimpiese Somerspele.

Suid-Afrika het die volgende reekse van die Wêreldrugby Sewesreeks gewen sedert dit in 1999–2000 die eerste keer gespeel is:
Suid-Afrika het die volgende toernooie van die Wêreldrugby Sewesreeks gewen sedert dit in 1999–2000 die eerste keer gespeel is:



</doc>
<doc id="121656" url="https://af.wikipedia.org/wiki?curid=121656" title="Kaliopi">
Kaliopi

Kaliopi (gebore 28 Desember 1966) is 'n sangeres en musikant.



</doc>
<doc id="121657" url="https://af.wikipedia.org/wiki?curid=121657" title="Rooiwater">
Rooiwater

In patologie verwys rooiwater na 'n siekte wat deur bilharzia-organismes veroorsaak word. Dit word gekenmerk deur stoornisse tydens urienlating of disenterieagtige verskynsels, na gelang van of die parasiet in die blaas of dermkanaal setel.


</doc>
<doc id="121658" url="https://af.wikipedia.org/wiki?curid=121658" title="Rotsbeen">
Rotsbeen

In die mediese vakterminologie verwys rotsbeen na die gedeelte van die slaapbeen wat deel van die skedelbasis vorm en waarin die gehoororgaan gevind word.


</doc>
<doc id="121659" url="https://af.wikipedia.org/wiki?curid=121659" title="Sarkoom">
Sarkoom

In die mediese vakterminologie verwys die begrip sarkoom (Grieks: "sarkos" beteken vleis) na 'n kwaadaardige nuut-vorming uitgaande van weefsels wat van die middelste kiemblad afkomstig is.


</doc>
<doc id="121662" url="https://af.wikipedia.org/wiki?curid=121662" title="Saadstring">
Saadstring

In die mediese vakterminologie verwys die begrip saadstring (Latyn: "funiculus spermaticus") na 'n string bestaande uit saadleier en bloedvate vir die teelballe wat deur die lieskanaal uit die buikholte in die balsak afdaal.

Saadstringontsteking verwys na 'n ontsteking van die saadstring wat meestal deur gonoree veroorsaak word. Dit kan tot afsluiting van die saadstring en dus tot onvrugbaarheid lei.


</doc>
<doc id="121663" url="https://af.wikipedia.org/wiki?curid=121663" title="Skarlakenkoors">
Skarlakenkoors

In die mediese vakterminologie verwys skarlakenkoors (Latyn: "scarlatina") na 'n aansteeklike kindersiekte wat deur streptokokke veroorsaak word.

Die siekte word gekenmerk deur 'n veluitslag en aantasting van die slymvliese van mond en keel. Die bakterieë skei 'n gif af wat 'n groot aantal organe kan beskadig.

Die aansteeklike siekte kom veral tussen die ouderdom van 3 en 10 voor. Danksy die ontwikkeling van antibiotika is hierdie siekte nie meer so gevaarlik of volop nie. Wanneer dit wel voorkom , is die aanval meestal lig en hoef die pasiënt glad nie lank afgesonder te word nie. Dit kan egter in sekere omstandighede 'n betreklik ernstige kindersiekte wees. 

Die bakterieë ("hemolitiese streptokokke") word deur vogdruppels in die lug en voorwerpe waarmee die draer in aanraking was, oorgedra. As die bakterieë eers in die liggaam van die pasiënt beland, veroorsaak dit hewige keel- en mangelontsteking. Meestal met 'n inkubasieperiode van sowat 2-8 dae. Die pasiënt het 'n hoë koors, seer keel en voel uiters siek. 

Anders as masels, wat geleidelik begin, is die skarlakenkoorspasiënt onmiddellik na die verskyning van die eerste simptoom reeds baie siek. Drie kenmerkende tekens maak dit betreklik maklik om skarlakenkoors te diagnoseer: sowat 24 uur lank het die pasiënt 'n baie hoë koors, 'n rooi keel en ontsteekte mangels, en 'n sterk neiging om te vomeer.

Daarna verskyn 'n veluitslag van klein, bloedrooi knoppies, wat in groepe verskyn en groot vlekke vorm. Aanvanklik kom die uitslag veral op die nek, bors en in die buiging van die dy voor. Spoedig versprei die uitslag oor die hele liggaam, met die uitsondering van die lippe, die ken en die neus. Die veluitslag en die keelontsteking duur sowat drie dae, terwyl die koors konstant hoog bly. 'n Week na die verskyning van die eerste simptome daal die koors skielik, die uitslag verdwyn en die ontsteking van die keel en mangels neem af. 

Nou volg die herstelperiode. Die pasiënt se vel dop af en kan selfs later in repe afgetrek word. Na drie tot vier weke is die pasiënt gesond. 




</doc>
<doc id="121666" url="https://af.wikipedia.org/wiki?curid=121666" title="Marsbreuk">
Marsbreuk

In die mediese vakterminologie verwys marsbreuk na 'n breuk van die middelvoetbeentjies sonder growwe uitwendige geweld. Dit kom dikwels voor weens uitputting tydens lang voetmarse.


</doc>
<doc id="121667" url="https://af.wikipedia.org/wiki?curid=121667" title="Melkgebit">
Melkgebit

In die mediese vakterminologie verwys melkgebit (ook melktande) na die kind se eerste gebit. Die elemente van die melkgebit is effens kleiner en sagter as die blywende gebit, wat in die kind se sewende jaar deurbreek.


</doc>
<doc id="121668" url="https://af.wikipedia.org/wiki?curid=121668" title="Terugflits (narratief)">
Terugflits (narratief)

'n Terugflits is 'n ingevoegde toneel wat 'n narratief terugneem na 'n gebeurtenis wat voor die huidige punt in die verhaal afgespeel het. Terugflitse word dikwels gebruik om gebeure weer te gee wat voor die verhaal se primêre verloop van gebeure plaasgevind het om sodoende noodsaaklike agtergrondinligting te verskaf. Aan die ander kant word 'n vorentoeflits (of prolepsis) gebruik om te verklap wat in die toekoms gaan gebeur. Terug- sowel as vorentoeflitse word gebruik om 'n verhaal saam te bind, 'n karakter te ontwikkel of struktuur aan die narratief te gee. In letterkunde is interne analepsis 'n terugflits na 'n vroeëre punt in die vertelling; eksterne analepsis is 'n terugflits na 'n tyd voordat die narratief begin het.

In rolprente en televisie is daar verskillende kamerategnieke en spesiale effekte wat die kyker daarop wys dat die betrokke toneel 'n terugflits of 'n vorentoeflits is; die rand van die beeld kan byvoorbeeld wasig wees; die fotografie kan stamperig of onegalig wees; daar kan ook van 'n ander kleur gebruik gemaak, soos sepia of swart-en-wit terwyl die res van die verhaal in volkleur is.

'n Vroeë voorbeeld van analepsis is in die "Ramayana" en "Mahabharata "waar die primêre verhaal binne 'n kaderverhaal vertel word wat op 'n latere tydstip afspeel. Nog 'n antieke voorbeeld is in die "Odussee", waarin Odusseus die hoofgebeure aan 'n luisteraar vertel.

Nog 'n vroeë gebruik van hierdie tegniek in 'n raaiselverhaal was in "Die Drie Appels", 'n storie in die "Duisend-en-een Nag. "Die verhaal begin met die ontdekking van 'n jong vrou se lyk. Wanneer die moordenaar na vore kom, deel hy die redes vir die moord deur middel van in 'n reeks terugflitse wat tot die ontdekking van haar liggaam aan die begin van die verhaal lei. Terugflitse word ook in verskeie ander verhale in die "Duisend-en-een Nag "gebruik, soos "Sinbad die Matroos" en "The City of Brass".

Analepsis is gereeld deur die outeur Ford Madox Ford, en die digter, outeur, historikus en mitoloog Robert Graves gebruik.

Die 1927-boek "The Bridge of San Luis Rey" deur Thornton Wilder is die voorloper van die moderne rampverhaal in letterkunde en rolprentvervaardiging. In sulke verhale word die slagoffers deur 'n spesifieke ramp bymekaargebring en word hulle lewens dan deur middel van terugflitse ondersoek .

Analepsis is ook in "Night" deur Elie Wiesel gebruik.

Indien terugflitse omvangryk en in chronologies is, kan daar gesê word dat die terugflitse die teenwoordige verhaal vorm terwyl die res van die verhaal uit vorentoeflitse bestaan. Indien terugflitse nie chronologies aangebied word nie, kan die tyd waarin die verhaal afspeel, dubbelsinnig of onduidelik wees. 'n Voorbeeld van so 'n verhaal is "Slaughterhouse-Five" waar die narratief heen en weer spring en daar geen werklike teenwoordige tyd is nie.

Die "Harry Potter-"reeks maak gebruik van 'n Pensieve, 'n magiese voorwerp wat die aard van terugflitse verander. In plaas van 'n bloot narratiewe metode is dit 'n gebeurtenis wat direk deur die karakters ervaar word en dus as kommentaar kan dien.

"Os Lusíadas" is 'n verhaal oor Vasco da Gama se seereis na Indië en terug. Die vertelling begin waar hulle in Afrika aankom, maar flits vinnig terug na die begin van die verhaal toe hulle Portugal verlaat het.

Die skepper van die terugflitstegniek in die rolprentbedryf was D.W. Griffith.

Terugflitse is vir die eerste keer gedurende die klank-era in Rouben Mamoulian se 1931-film "City Streets aangewend", maar is selde gebruik tot ongeveer 1939 toe, in William Wyler se "Wuthering Heights" (nes in Emily Brontë se oorspronklike verhaal), die huishoudster Ellen die hoofverhaal aan 'n besoeker, Mr. Lockwood, vertel nadat hy Heathcliff se frenetiese agtervolging van wat oënskynlik 'n spook was, gesien het. 'n Meer bekende voorbeeld, ook in 1939, is Marcel Carne se rolprent "Le jour se lève" wat amper heeltemal in terugflitse afspeel: die verhaal begin met die moord van 'n man in 'n hotel. Terwyl die moordenaar, gespeel deur Jean Gabin, deur die polisie omsingel word, is daar verskeie teruglitse wat verklaar waarom hy die man aan die begin van die film doodgemaak het.

Een van die bekendste voorbeelde van terugflitse is in Orson Welles se fliek "Citizen Kane" (1941). Die protagonis, Charles Foster Kane, sterf aan die begin van die verhaal, en net voordat hy doodgaan, prewel hy die woord "Rosebud". Die res van die film speel binne die raamwerk van 'n verslaggewer se onderhoude met Kane se vriende en vennote af in 'n vergeefse poging om uit te vind wat die woord vir Kane beteken het. Namate die onderhoude vorder, ontvou stukkies van Kane se lewe in terugflitse. Daar is egter gevoel dat Welles se gebruik van hierdie onkonvensionele terugflitse deur William K. Howard se "The Power and the Glory "beïnvloed is.

Alhoewel dit dikwels gebruik word om 'n intrige of agtergrondverhaal te verhelder, kan terugflitse ook as 'n onbetroubare verteller optree. In Alfred Hitchcock se "Stage Fright" van 1950 is daar 'n berugte terugflits wat nie die waarheid vertel nie, maar waarin 'n leuen van 'n getuie gedramatiseer word. Die veelvuldige en teenstrydige rekonstruksies van 'n misdaad in Errol Morris se 1988-dokumentêr, "The Thin Blue Line", word as terugflitse aangebied wat op uiteenlopende getuienisse gebaseer is. In Akira Kurosawa se "Rashomon" (1950) word die mees bekroonde fiktiewe gebruik van teenstrydige getuienisse aangetref.

Soms word 'n terugflits in 'n film gebruik ongeag of daar een in die oorspronklike bron was waarop die film gebaseer is. Die 1956-rolprentweergawe van Rodgers en Hammerstein se musiekblyspel "Carousel" het 'n terugflitstegniek gebruik wat die impak van 'n baie dramatiese ontwikkeling later in die film versag het. Dit is gedoen aangesien die intrige van "Carousel" op daardie stadium as ongewoon sterk vir 'n rolprent-musiekblyspel beskou is. In die rolprentweergawe van "Camelot" (1967), is daar, volgens Alan Jay Lerner, 'n terugflits bygevoeg, nie om die skok te versag nie, maar aangesien die verhoogweergawe daarvoor gekritiseer is dat die stemming te skielik van amper-komies na tragies oorgegaan het.

'n Goeie voorbeeld van 'n terugflits sowel as vorentoeflits kom in die eerste toneel van "La jetée" (1962) voor. Soos ons 'n paar minute later uitvind, is dié toneel 'n terugflits na die verlede aangesien die rolprent se vertelling direk na afloop van die Tweede Wêreldoorlog afspeel. Heel aan die einde van die rolprent ontdek die kyker egter dat die toneel ook as 'n prolepsis dien, aangesien die sterwende man wat deur die seun gesien word, in werklikheid die seun self is. Met ander woorde, hy sien sy eie dood. Ons het dus 'n analepsis en prolepsis in presies dieselfde toneel.

By geleentheid kan daar 'n terugflits binne 'n terugflits wees. Die vroegste bekende voorbeeld het in Jacques Feyder se "L'Atlantide "verskyn. "Little Annie Rooney" (1925) bevat 'n terugflitstoneel in 'n Chinese waskamer, met 'n terugflits binne daardie terugflits in die hoekie van die skerm. In John Ford se "The Man Who Shot Liberty Valance" (1962) word die hoofgebeurtenis van die rolprent in 'n terugflits vertel, met die toneel van Liberty Valance se moord wat as 'n terugflits binne daardie terugflits gebruik word. Ander voorbeelde waar terugflitse binne terugflitse voorkom is in die Japannese rolprent "Lone Wolf Isazo "(1968) en in 2004 se "The Phantom of the Opera", waar so te sê die hele rolprent (wat in 1870 afspeel) as 'n terugflits uit 1919 (in swart-en-wit) vertel word en ander terugflitse bevat; een so 'n voorbeeld is waar Madame Giry die Phantom van 'n fratsskou red. 'n Uiters kronkelende verhaal kan terugflitse binne terugflitse binne terugflitse bevat, soos in "Six Degrees of Separation", "Passage to Marseille" en "The Locket". Hierdie tegniek is 'n kenmerk van die Kannada-regisseur Upendra wie se futuristiese fliek "Super" (2010) in 2030 afspeel en verskeie terugflitse uit 2010 tot 2015 bevat waarin 'n utopiese Indië uitgebeeld word.

Satyajit Ray het in"The Adversary" (Pratidwandi, 1972) met terugflitse geëksperimenteer deur vir die eerste keer van fotonegatief-terugflitse gebruik te maak.

Die televisiereekse Quantico, " Kung Fu", "Psych", "How I Met Your Mother", "Grounded for Life", Once Upon a Time en "I Didn't Do It" gebruik terugflitse in elke episode. Terugflitse was ook 'n oorwegende kenmerk van die televisieprogram "Lost". Baie speurverhale gebruik terugflitse in die laaste toneel om die skuldige se dade aan die lig te bring, byvoorbeeld "Murder, She Wrote", "Banacek," "Columbo."


</doc>
<doc id="121669" url="https://af.wikipedia.org/wiki?curid=121669" title="Gonokokkus">
Gonokokkus

In die mediese vakterminologie verwys die begrip gonokokkus (Grieks “gone” saad; “kokkus” bessie) na 'n boonvormige mikro-organisme met die eienskappe van 'n slymvliesparasiet. Die mikro-organisme is die verwekker van gonorree.


</doc>
<doc id="121670" url="https://af.wikipedia.org/wiki?curid=121670" title="Koolsuursneeu">
Koolsuursneeu

Koolsuursneeu is 'n wit, vaste, besonders vlugtige stof wat vervaardig word deur koolsuurgas onder hoë druk te laat ontsnap. Deur die skielike uitsetting koel dit so sterk af dat dit na die vaste toestand oorgaan.

Dit word gebruik om klein aarbeivlekke en vratjies te verwyder.

Koolsuursneeu word ook gebruik om brande te blus. Dit is veral geskik by brande van elektriese toestelle, omdat dit geen reste nalaat en nie elektriesgeleidend soos bluswater is nie. Dit verdring nogtans die suurstof in die lug, en in beknopte ruimtes kan dit tot asemnood en verstikking lei.


</doc>
<doc id="121672" url="https://af.wikipedia.org/wiki?curid=121672" title="Framboosvlek">
Framboosvlek

In die mediese vakterminologie verwys framboosvlek of aarbeivlek na 'n helderrooi tot pers, effens verhewe vlak plek op die menslike vel wat uit gewoekerde bloedvate bestaan.


</doc>
<doc id="121674" url="https://af.wikipedia.org/wiki?curid=121674" title="Foeselolie">
Foeselolie

Foeselolie is 'n mengsel van hoëre alkohole wat by die gisting van suikerhoudende stowwe ontstaan. Dit behoort weens die onaangename smaak en skadelike bywerkinge uit jenewer en brandewyn verwyder te word.

'n Kenmerkende verdeling van hoër alkohole in gefermenteerde dranke is:


</doc>
<doc id="121676" url="https://af.wikipedia.org/wiki?curid=121676" title="Kuret">
Kuret

In die mediese vakterminologie verwys kuret (Frans: "curette") na 'n skerp- of stomprandige, lepelvormige instrument wat gebruik word om die binnewande van hol organe mee af te skraap.


</doc>
<doc id="121677" url="https://af.wikipedia.org/wiki?curid=121677" title="Dokter">
Dokter

'n Dokter of geneesheer (Latyn: "medicus") is 'n persoon wat gekwalifiseer is om geneeskunde te beoefen. Dokters kan hul praktyk fokus op sekere siektetoestande, tipes pasiënte en metodes van behandeling, bekend as spesialiteite, of hulle kan verantwoordelikheid aanvaar vir die voorsiening van omvattende mediese sorg aan individue, gesinne en gemeenskappe, bekend as 'n algemene praktisyn.

Beide die rol van die dokter en die betekenis van die woord self wissel oor die hele wêreld. Grade en ander kwalifikasies wissel wyd, maar daar is 'n paar algemene elemente, soos mediese-etiek wat vereis dat dokters oorweging, deernis en welwillendheid vir hul pasiënte wys.

Daarteenoor is 'n kwaksalwer iemand wat die geneeskuns sonder bevoegdheid toepas, nuttelose middels gebruik of medisyne verkoop wat volgens hom elke moontlike siekte genees.


</doc>
<doc id="121678" url="https://af.wikipedia.org/wiki?curid=121678" title="Kwint">
Kwint

'n Kwint is die verskil in toonhoogte tussen twee tone waarvan die trillingsgetalle in die verhouding 2:3 staan.


</doc>
<doc id="121679" url="https://af.wikipedia.org/wiki?curid=121679" title="Kroep">
Kroep

In die mediese vakterminologie verwys kroep na 'n ernstige siektetoestand waarby die vliesige beslae van difterie wat nie betyds herken is nie, tot in die strottehoof uitbrei sodat verstikking dreig.


</doc>
<doc id="121680" url="https://af.wikipedia.org/wiki?curid=121680" title="Kraakbeenskyf">
Kraakbeenskyf

In die mediese vakterminologie verwys kraakbeenskyf (ook meniskulus, Grieks “meniskos” klein maan) na die halfmaanvormige plaatjie van veselkraakbeen waarvan daar in elke kniegewrig twee is en wat die draaiing van die knie by die gebuigde onderbeen moontlik maak.


</doc>
<doc id="121681" url="https://af.wikipedia.org/wiki?curid=121681" title="Kraambed">
Kraambed

In die mediese vakterminologie verwys kraambed (Latyn: “puerperium”, “puer” kind; “pario” in die wêreld bring) na die tydperk na 'n bevalling waarin die moeder se geslagsorgane weer terugbeweeg tot hulle normale posisies soos voor die bevalling. Normaalweg duur die kraambed tot ses weke na die bevalling.


</doc>
<doc id="121684" url="https://af.wikipedia.org/wiki?curid=121684" title="Winde opbreek">
Winde opbreek

Winde opbreek is die proses waartydens lug uit die maag deur die mond ontsnap.

In die mediese vakterminologie verwys oprisp (Latyn: "ructus") na die handeling waarby 'n hoeveelheid gas wat in die maag opgehoop het, deur die slukderm en mond na buite gedryf word.


</doc>
<doc id="121685" url="https://af.wikipedia.org/wiki?curid=121685" title="Opperhuid">
Opperhuid

Oor die algemeen verwys epidermis na die buitenste laag selle van 'n orgaan (vir beide plante en diere).

In die mediese vakterminologie verwys opperhuid (sinoniem: epidermis, uit Grieks “derma” = vel) na die veellagige dekweefsel, aan die oppervlakte verhoorn, wat 'n mens se uitwendige liggaamsoppervlak as buitelaag van die huid beklee en wat die huidkliere, hare en naels vorm.


</doc>
<doc id="121687" url="https://af.wikipedia.org/wiki?curid=121687" title="Ovaalvenster">
Ovaalvenster

In die mediese vakterminologie verwys ovaalvenster (Latyn: "fenestra ovalis") na die opening in die benige buitewand van die binne-oor, deur 'n vlies afgesluit, waardeur die stiebeulvoetplaat die geluidstrillinge op die vloeistof in die voorhofstrap van die binne-oor oorbring.


</doc>
<doc id="121696" url="https://af.wikipedia.org/wiki?curid=121696" title="Saalneus">
Saalneus

In die mediese vakterminologie verwys saalneus na 'n misvorming van die menslike neus. Dit word gekenmerk deur die insinking van die neusbrug. Die mees algemene vorm is die insinking in die kraakbeen van die onderste derde van die neus. Die insinking in die been (boonste derde van die neus) kom minder voor.

Die insinking van die neusbrug lei gewoonlik tot 'n verswakking van die ander ondersteunende strukture van die neus en dus tot 'n inperking van die nasale asemhaling. Die kosmetiese aspek van die misvorming kan bykomend tot geestelike probleme lei.

Die vernietiging van die kraakbeenagtige infrastruktuur van die neus vereis 'n rekonstruksie van die ondersteunende elemente van die neus. Dit behels meestal dat daar 'n oorplanting van kraakbeen moet plaasvind. Die kraakbeen vir so 'n oorplanting word meestal uit die neus self, die ore of die ribbe geneem.



</doc>
<doc id="121698" url="https://af.wikipedia.org/wiki?curid=121698" title="Lys van komposisies vir harp">
Lys van komposisies vir harp

Wat volg is 'n lys van noemenswaardige komposisies vir harp.







</doc>
<doc id="121700" url="https://af.wikipedia.org/wiki?curid=121700" title="Marksegmentering">
Marksegmentering

Marksegmentering is die proses om 'n breë verbruiker- of sakemark, wat gewoonlik uit bestaande en potensiële kliënte bestaan, in subgroepe van verbruikers (bekend as "segmente") te verdeel, wat gebaseer is op gedeelde eienskappe. Met die verdeling in segmentmarkte kyk navorsers vir gedeelde eienskappe soos gemeenskaplike behoeftes, gemeenskaplike belange, soortgelyke lewenstyle of selfs soortgelyke demografiese profiele. Die oorkoepelende doel van segmentering is om "hoë-opbrengs-segmente" – die segmente wat gewoonlik die winsgewendste is of die meeste groeipotensiaal het – te identifiseer sodat dit uitgesonder kan word vir spesiale aandag (hulle word dus die teikenmarkte).

Daar is al baie verskillende maniere geïdentifiseer om 'n mark te segmenteer. Die besigheid-tot-besigheid-handelaars sal byvoorbeeld die mark in verskillende soorte besighede of lande segmenteer. Besigheid-aan-verbruiker-handelaars sal eerder die mark verdeel in demografiese segmente, lewenstylsegmente, gedragsegmente of enige ander betekenisvolle segment.

Marksegmentering gaan van die veronderstelling uit dat die verskillende marksegmente verskillende bemarkingprogramme vereis – met ander woorde verskillende aanbiedinge, pryse, promosies en verspreiding. Marksegmentering is nie net ontwerp om die mees winsgewende segmente te identifiseer nie, maar ook om profiele van belangrike segmente te ontwikkel ten einde hul behoeftes en die aankoopaansporings beter te verstaan. Die insigte wat uit segmenteringontleding verkry word, word vervolgens gebruik om bemarkingstrategie-ontwikkeling en -beplanning te ondersteun. Baie bemarkers gebruik die S-T-P-benadering; Segmentering→ Teikenbepaling → Posisionering  om die raamwerk vir die bemarkingbeplanningdoelwitte te voorsien. Met ander woorde, die mark word gesegmenteer, een of meer segmente word gekies as die teiken, en die produkte of dienste word geposisioneer op 'n manier wat ooreenstem met die gekose teikenmark of -markte.

Die sakegeskiedkundige Richard S. Tedlow het vier stadiums in die evolusie van marksegmentering geïdentifiseer:
Wendell R. Smith kry die erkenning dat hy eerste vorendag gekom het met die konsep van marksegmentering in 1956 met die publikasie van sy artikel "Produkdifferensiasie en die marksegmentering as alternatiewe bemarkingstrategieë." Smith se artikel wys daarop dat hy "baie voorbeelde van segmentering" waargeneem het wat tot 'n sekere mate beskou kan word as 'n natuurlike krag in die mark. Soos Schwarzkopf daarop wys, het Smith implisiete kennis wat sedert die 1920's in advertensies en handelsmerkbestuur gebruik is, verwoord.

Kontemporêre marksegmentering het in die 20ste eeu na vore gekom toe bemarkers op twee dringende kwessies gereageer het. Data oor demografieë en kooppatrone was beskikbaar vir groepe, maar selde vir individue. Daarby was advertensies en verspreidingskanale beskikbaar vir groepe, maar selde vir enkele verbruikers. Tussen 1902 en 1910 het George B Waldron, wat by die Mahin-reklameagentskap in die Verenigde State gewerk het, belastingregisters, stadsgidse en sensusdata gebruik om aan adverteerders die verhouding tussen opgevoede teenoor ongeletterde verbruikers en die verdienstevermoë van verskillende beroepe te toon in 'n baie vroeë voorbeeld van 'n eenvoudige marksegmentering. In 1924 het Paulus Cherington die ABCD-huishoudelike tipologie ontwikkel – die heel eerste sosio-demografiese segmenteringinstrument. Met net toegang tot groepvlakdata het handelsmerkbemarkers die taak van 'n taktiese oogpunt benader. Dus was segmentering in wese 'n handelsmerkgedrewe proses.

Tot betreklik onlangs het die meeste segmenteringbenaderings hierdie taktiese perspektief behou in die sin dat hulle net aandag gegee het aan onmiddellike korttermyn-besluite; soos deur die huidige "mark wat bedien word" te beskryf, wat net besluite oor die bemarkingmengsel beïnvloed het. Met die koms van digitale kommunikasie en die stoor van massas data, het dit vir bemarkers moontlik geword om segmentering op die vlak van die individuele verbruiker te doen. Omvattende data is nou beskikbaar om die segmentering van baie klein groepe of selfs 'n enkele kliënt te ondersteun, sodat bemarkers 'n pasgemaakte aanbod met 'n individuele prys kan saamstel wat deur onmiddellike kommunikasie weergegee kan word.

Die beperkinge van konvensionele segmentering is al deeglik gedokumenteer. Die kritiek is onder meer:
Marksegmentering het baie kritici. Maar ten spyte van sy beperkinge bly marksegmentering 'n bemarkingskonsep wat algemeen in die praktyk gebruik word. Een Amerikaanse studie dui byvoorbeeld daarop dat byna 60% van senior bestuurders die afgelope twee jaar marksegmentering gebruik het.

'n Belangrike oorweging vir bemarkers is of hulle die mark enigsins wil segmenteer. Afhangend van die maatskappy se filosofie, hulpbronne, die soort produk of die eienskappe van die mark, kan besighede 'n ongedifferensieerde of gedifferensieerde benadering volg. In 'n ongedifferensieerde benadering ignoreer die bemarker segmentering en ontwikkel 'n produk wat voldoen aan die behoeftes van die grootste aantal kopers. In 'n gedifferensieerde benadering teiken die maatskappy een of meer marksegmente, en ontwikkel aparte aanbiedinge vir elke segment.

In verbruikerbemarking is daar min voorbeelde van 'n ongedifferensieerde benadering. Selfs goedere soos sout en suiker, wat eens beskou is as kommoditeite, is nou hoogs gedifferensieerd. Verbruikers kan kies tussen 'n verskeidenheid soutprodukte: kooksout, tafelsout, seesout, growwesout, kosjersout, mineralesout, kruie- of groentesoute, geïodiseerde sout, plaasvervangers vir sout en vele meer. Suiker is ook te kry in allerhande verskillende soorte – rietsuiker, beetsuiker, verwerkte suiker, verfynde witsuiker, bruinsuiker, strooisuiker, suikerklontjies, versiersuiker, invertsuiker, suikerstroop en 'n oorvloed van plaasvervangers vir suiker. Elkeen van hierdie produkte is ontwikkel om te voldoen aan die behoeftes van spesifieke marksegmente. Invertsuiker en suikerstroop word byvoorbeeld bemark aan voedselvervaardigers wat dit gebruik in die maak van konfyt, sjokolade en gebak. Suikers wat aan verbruikers bemark word, vind byval by verskillende segmente – verfynde suiker is hoofsaaklik vir gebruik op die tafel, terwyl strooisuiker en versiersuiker hoofsaaklik ontwikkel is vir gebruik in tuisgebak.

'n Aantal faktore beïnvloed gewoonlik 'n maatskappy se segmenteringstrategie:

Die proses om die mark in segmente te verdeel is bedrieglik eenvoudig. Sewe basiese stappe behels die hele proses, insluitend segmentering, teikenbepaling en posisionering. In die praktyk kan die proses baie moeisaam wees en vereis dat 'n mens vragte data moet ontleed en benodig baie vaardigheid in die ontleding, interpretasie en 'n mate van oordeel. Hoewel baie ontleding nodig is en baie besluite geneem moet word, gebruik bemarkers gewoonlik die sogenaamde S-T-P-proses – Segmentering → Teikenbepaling → Posisionering as 'n breë raamwerk om die proses te vereenvoudig.
Segmentering behels die identifisering van die mark wat gesegmenteer moet word; die identifisering van basisse om in daardie segmentering en die ontwikkeling van profiele te gebruik. Teikenbepaling behels 'n evaluasie van elke segment se aantreklikheid en die keuse van die segmente wat geteiken gaan word. Posisionering behels die identifikasie van die optimale posisionering en ontwikkeling van daardie bemarkingsprogram.

'n Belangrike stap in die segmenteringproses is die keuse van 'n geskikte basis. In hierdie stap is bemarkers op soek na 'n manier om interne homogeniteit (die ooreenkoms binne die segmente), en eksterne heterogeniteit (die verskille tussen die segmente) te verkry. Met ander woorde, hulle is op soek na 'n proses wat verskille tussen die lede van 'n segment tot die minste hou en die verskille tussen elke segment die meeste maak. Daarbenewens moet die segmentering segmente bepaal wat betekenisvol is vir die spesifieke bemarkingsprobleem of -situasie. Iemand se haarkleur kan 'n relevante basis wees vir 'n sjampoevervaardiger, maar dit sou nie relevant wees vir 'n verkoper van finansiële dienste nie.

Eintlik kan bemarkers die mark na aanleiding van enige basis van veranderlikes segmenteer, solank dit identifiseerbaar, meetbaar, bruikbaar en stabiel is. 'n Paar modehuise het byvoorbeeld die mark gesegmenteer volgens vroue se rokgroottes as 'n veranderlike. Maar die mees algemene basisse vir die segmentering van verbruikermarkte is geografies, demografies, psigografies en volgens gedrag.

Segmentering volgens demografie is gebaseer op die verbruiker se demografiese veranderlikes soos ouderdom, inkomste, grootte van die gesin en sosio-ekonomiese status.
Demografiese segmentering gaan van die veronderstelling uit dat verbruikers met soortgelyke demografiese profiele ook soortgelyke patrone openbaar wat aankope, belange en leefstyle betref en dat hierdie eienskappe sal lei tot soortgelyke produk/handelsmerk-voorkeure. In die praktyk kan demografiese segmentering potensieel enige veranderlike gebruik wat van die land se sensusinsamelaars verkry kan word. Tipiese demografiese veranderlikes en hul beskrywings is soos volg:
In die praktyk gebruik die meeste demografiese segmentering 'n kombinasie van demografiese veranderlikes.

Psigografiese segmentering, wat ook lewenstylsegmentering genoem word, word gemeet deur die bestudering van die aktiwiteite, belange en menings van kliënte. Dit kyk hoe mense hul vrye tyd bestee,en vir watter eksterne invloede hulle mees ontvanklik is en hulle die meeste beïnvloed. Psigografie word wyd gebruik as 'n basis vir segmentering, omdat dit bemarkers in staat stel om streng gedefinieerde marksegmente te identifiseer en die verbruiker se motiverings vir die keuse van 'n produk of handelsmerk beter te verstaan.

Gedragsegmentering verdeel verbruikers in groepe volgens hul waargenome gedrag. Baie bemarkers glo dat gedragsveranderlikes beter is as demografie en geografie vir die opstel van marksegmente.


</doc>
<doc id="121701" url="https://af.wikipedia.org/wiki?curid=121701" title="2009 Chinese Grand Prix">
2009 Chinese Grand Prix

Die 2009 Formule Een Chinese Grand Prix is op 19 April 2009 op die Shanghai Internasionale Renbaan in China gehou. Dit was die derde wedren van die kampioenskapseisoen en is deur Sebastian Vettel in 'n Red Bull-Renault gewen.


</doc>
<doc id="121702" url="https://af.wikipedia.org/wiki?curid=121702" title="2008 Chinese Grand Prix">
2008 Chinese Grand Prix

Die 2008 Formule Een Chinese Grand Prix is op 19 Oktober 2008 op die Shanghai Internasionale Renbaan in China gehou. Dit was die sewentiende wedren van die kampioenskapseisoen en is deur Lewis Hamilton in 'n McLaren-Mercedes gewen.


</doc>
<doc id="121703" url="https://af.wikipedia.org/wiki?curid=121703" title="Theodore Freeman">
Theodore Freeman

Theodore Cordy "Ted" Freeman (* 18 Februarie 1930 – † 31 Oktober 1964; Kaptein, Amerikaanse Lugmag), was 'n Amerikaanse lugvaartingenieur, toetsvlieënier en Nasa-ruimtevaarder. Hy sterf egter in 'n ongeluk met sy T-38 straalvliegtuig en word daarmee die eerste ongeval van Nasa se ruimtevaarderkorps.

Gedurende die oggend van 31 Oktober 1964 vlieg Freeman terug vanaf die McDonnell-Douglas opleidingsfasiliteit in St. Louis, Missouri. Gedurende sy finale aanloop by die Ellington lugmagbasis, Houston, Texas, vlieg 'n gans by die bakboordluginlaat in en veroorsaak dat die enjin onmiddellik faal. Die insident is deur twee persone vanuit die lughawebeheertoring aanskou. Die vliegtuig het onmiddellik op sy romp geland, kort van die basis en het op 'n publieke hoofweg beland. Die vliegtuig het in stukke opgebreek, maar die twee persone het nie gesien dat Freeman uitgeskiet het nie.

Hy was gekeur vir die Ruimtevaardergroep 3-inname.


</doc>
<doc id="121708" url="https://af.wikipedia.org/wiki?curid=121708" title="Chris Tucker">
Chris Tucker

Chris Tucker (* 31 Augustus 1971 in Atlanta, Georgia) is 'n Amerikaanse akteur, filmregisseur en -vervaardiger.Hy is bekend vir sy rol in Friday (1995) as Smokey. Asook sy rolle in die rolprente Rush Hour reeks, The Fifth Element en in Quentin Tarantino se Jackie Brown. 

Tucker was gebore op August 31, 1971, in Atlanta, Georgia, die jongste seun van Mary Louise ("née" Bryant) en Norris Tucker. Een van ses kindkers, Tucker het op 'n vroeë ouderdom geleer humor het die vermoë om aandag te trek.

Tucker het getrek na Los Angeles om 'n loopbaan as akteur te begin. 

Tucker het 'n seun genaamd Destin, wat saam met sy ma in Los Angeles woon. Hy verdeel sy tyd tussen Bel Air, Los Angeles, Las Vegas en Atlanta. Tucker is 'n Christen.

Tucker is goeie vriende met " Rush Hour " mede-ster Jackie Chan. Hy was ook naby aan die sanger Michael Jackson.




</doc>
<doc id="121710" url="https://af.wikipedia.org/wiki?curid=121710" title="Clifton Williams">
Clifton Williams

Clifton Curtis "C.C." Williams (26 September 1932 – 5 Oktober 1967; Majoor, Amerikaanse Mariene Korps) was 'n Amerikaanse vlootvlieënier, toetsvlieënier, meganiese ingenieur, en Nasa-ruimtevaarder. Hy sterf in 'n vliegongeluk voor hy enige ruimtevaarte onderneem het. Die ongeluk is veroorsaak deur 'n meganiese fout in die T-38 straalvliegtuig waarmee hy op pad was na sy ouers in Mobile, Alabama. Die faling van meganiese toerusting het tot gevolg gehad dat die vliegtuig nie op die kontroles wou reageer nie. Alhoewel hy sy uitskietstoel gebruik het, was dit blykbaar te laat. Hy was die vierde ruimteman van die Ruimtevaardergroep 3-inname wat gesterf het; die eerste twee was Charles Bassett en Theodore Freeman wat in twee afsonderlike T-38-vlugte gesterf het, asook Roger B. Chaffee wat in Apollo 1 verbrand het. Williams se vliegtuig het naby Tallahassee, Florida, sowat 'n uur se vliegtyd van Patrick Lugmagbasis, neergestort.


</doc>
<doc id="121713" url="https://af.wikipedia.org/wiki?curid=121713" title="Syfer 8-knoop">
Syfer 8-knoop

'n Syfer 8-knoop verwys na die vorm van die knoop wanneer dit geknoop word. Dit is 'n baie veelsydige en veilige knoop, wat nie maklik losgaan nie. Dit kan wel moeiliker wees om los te maak as die boeglynknoop.

Hierdie knoop kan gebruik word om twee toue / lyne te las (op verskeie maniere), selfs al is die toue van twee verskillende diktes of materiaal (wat dit meer geskik as sommige ander knope maak).

Dit kan ook gebruik word om 'n lus aan die einde of moddel van 'n tou te maak, waaraan voorwerpe vasgemaak of gehang kan word. 'n Voordeel van hierdie knoop vir dié doel is dat die knoop nie gly nie (die lus word nie kleiner onder las nie).

Dit is 'n gewilde knoop onder bergklimmers a.g.v. die veilige aard van die knoop.


</doc>
<doc id="121714" url="https://af.wikipedia.org/wiki?curid=121714" title="Blastula">
Blastula

Die blastula (van die Griekse βλαστός "blastos", "loot") is ’n hol sfeer van selle, wat blastomere genoem word, wat ’n binneste vloeistofgevulde holte (die blastoseel) omring wat in ’n vroeë stadium van embrio-ontwikkeling in diere ontstaan. 

Embrio-ontwikkeling begin met ’n sperm wat ’n eier bevrug om ’n sigoot te vorm wat baie kliewings ondergaan voordat dit ontwikkel in ’n bol selle bekend as die morula. Die vroeë embrio word eers ’n bastula wanneer die blastoseel gevorm het. Die volgende stadium is die vorming van die gastrula, waar die kiemlae van die embrio vorm.

’n Algemene eienskap van gewerweldes se blastula is dat dit bestaan uit ’n laag blastomere, bekend as die blastoderm, wat die blastoseel omring. In soogdiere word die blastula die blastosist genoem. Die blastosist bevat ’n embrioblas (of interne selmassa) wat eindelik sal ontwikkel in die bepalende strukture van die fetus, en die trofoblas, wat die weefsel buite die embrio vorm.

Die bestudering van die blastula en van selspesifikasie het baie implikasies vir stamselnavorsing, sowel as die voortdurende verbetering van vrugbaarheidsbehandelings. Embrioniese stamselle is ’n terrein wat, hoewel dit omstrede is, geweldige potensiaal het vir die behandeling van siektes. Deur die manipulasie van selseine tydens die blastulastadium van ontwikkeling kan verskeie soorte weefsel gevorm word. Dié vermoë kan belangrik wees vir herskeppende medisyne in siekte- en beseringsgevalle. 

In vitro-bevrugting behels die inplanting van ’n blastula in die baarmoeder. Blastulaselinplantings kan moontlik lei tot ’n einde aan onvrugbaarheid.



</doc>
<doc id="121715" url="https://af.wikipedia.org/wiki?curid=121715" title="Gastrula">
Gastrula

Gastrulasie is ’n stadium vroeg in die embrio-ontwikkeling van die meeste diere waartydens die enkellaag-blastula herrangskik word in ’n veellaag-struktuur bekend as die gastrula. 

Voor gastrulasie is die embrio ’n aaneenlopende epiteellaag van selle; teen die einde van gastrulasie het die embrio begin differensieer om afsonderlike sellae, die basiese asse van die liggaam (byvoorbeeld bokant-onderkant, voorkant-agterkant) en een of meer seltipes, insluitende die toekomstige ingewande, te vorm.

In organismes waar die gastrula drie kiemlae het, bestaan dié lae uit die ektoderm, mesoderm en endoderm. In organismes met twee kiemlae, het die gastrula net ’n ekto- en endoderm.

Gastrulasie vind plaas ná kliewing (verdeling) en die vorming van die blastula. Dit word gevolg deur organogenese, waar individuele organe uit die nuut gevormde kiemlae ontstaan. Elke laag lei tot ’n spesifieke soort weefsel en organe in die ontwikkelende embrio. Uit die ektoderm ontstaan die epidermis en senustelsel in gewerweldes. Uit die endoderm ontstaan die epiteel van die spysverterings- en asemhalingstelsel en organe wat met eersgenoemde verband hou, soos die lewer en pankreas. Die mesoderm gee aanleiding tot baie seltipes, onder meer die spiere, bene, hart, are, werwels en vel. Ná gastrulasie is die selle in die liggaam óf georganiseer in plate verbinde selle (soos in epitele) óf as ’n netwerk van geïsoleerde selle (soos mesenchiem).

Die terme "gastrula" en "gastrulasie" is in 1872 geskep deur Ernst Haeckel, in sy werk "Biology of Calcareous Sponges".



</doc>
<doc id="121717" url="https://af.wikipedia.org/wiki?curid=121717" title="Kiemlaag">
Kiemlaag

’n Kiemlaag is ’n primêre laag selle wat vorm tydens embrio-ontwikkeling. Die drie kiemlae in gewerweldes is besonder goed ontwikkel, maar alle lede van Eumetazoa (diere meer ingewikkeld as sponsdiertjies) vervaardig een of twee kiemlae. Diere met radiale simmetrie soos Cnidaria, het twee lae (die ektoderm en endoderm), en dit maak hulle diploblasties. Diere met bilaterale simmetrie het ’n derde laag (die mesoderm) tussinin, en daarom is hulle triploblasties. Uit die kiemlae ontstaan eindelik al die dier se weefsel en organe deur middel van ’n proses ganaamd organogenese.

Bevrugting lei tot die vorming van ’n sigoot. In die volgende stadium, kliewing, verander kerndelende selle die sigoot in ’n hol bol selle, die blastula. Laasgenoemde ondergaan gastrulasie, die vorming van ’n gastrula met óf twee óf drie lae (die kiemlae). In gewerweldes differensieer hierdie selle om al die dier se weefsel en organe te vorm.

By mense vorm die sigoot ná sowat drie dae ’n soliede massa selle deur verdeling; dit word ’n morula genoem. Dit verander weer in ’n blastosist, wat bestaan uit ’n buitelaag (trofoblas) en binneste selmassa (embrioblas). Die blastosist, wat gevul is met baarmoedervloeistof, breek uit die zona pellucida en ondergaan implantasie in die slymvlies van die baarmoeder. Die binneste selmassa het aanvanklik twee lae: die hipoblas en epiblas. Aan die einde van die tweede week verskyn ’n primitiefstreep. Die epiblas in hierdie gebied beweeg na die primitiefstreep, duik af daarin en vorm ’n nuwe laag, die endoderm. In die proses word die hipoblas uit die pad gedruk (dit vorm daarna die amnion). Die epiblas hou aan beweeg en vorm ’n tweede laag, die mesoderm. Die boonste laag word nou die ektoderm genoem.

Die endoderm bestaan aanvanklik uit plat selle, wat later rond word. Dit vorm die epiteelvoering van die hele spysverteringskanaal behalwe deel van die mond en keelholte en die eindpunt van die rektum. Dit vorm ook die voeringselle van al die kliere wat in die spysverteringskanaal uitloop, insluitende dié van die lewer en pankreas; die epiteel van die gehoorbuis en trommelvliesholte; die tragea, brongi en lugselle van die longe; die blaas en deel van die uretra; en die follikelvoering van die skild- en timusklier.

Verder vorm dit die maag, kolon, lewer, pankreas, blaas, epiteel van die tragea, longe, keelholte, skildklier en ingewande.

Die mesoderm het verskeie komponente wat in weefsel ontwikkel. Dit vorm die rugkoord, niere, geslagskliere, kraakbeen, skedelspiere, vel, bloedsomloopstelsel en die wand van die ingewande. Dit vorm verder die spiere, been, bindweefsel, bloedsomloopstelsel, limfvatstelsel, urogenitale stelsel en weivlies.

Die ektoderm ontwikkel eindelik in die vel, hare, naels, ooglense, oliekliere, korneas, tandemalje, epiteel van die mond en neus, perifere senustelsel, pigmentselle, gesigskraakbeen, tandbeen, brein, ruggraat, motoriese senuwees en retina.



</doc>
<doc id="121718" url="https://af.wikipedia.org/wiki?curid=121718" title="Krotonolie">
Krotonolie

Krotonolie ("Crotonis oleum") is 'n olie wat uit die saad van die boom "Croton tiglium" vervaardig word. Die boom is van die genus Euphorbiaceae en inheems aan Indië en die Maleise Argipel. Inwendig (indien gesluk) veroorsaak klein dosisse reeds diarree. Uitwendig (op die menslike vel) veroorsaak aanraking met die olie irritasie en swelling. Krotonolie word in sommige van die kosmetiese afskilferings-middels gebruik.

Omdat die aanwending van krotonolie baie irriterend en pynlik is, is dit reeds op laboratorium-diere aangewend om die prosesse en gevolge van pyn by lewende wesens te bestudeer.

Tydens die Tweede Wêreldoorlog het die VSA klein hoeveelhede krotonolie by die spiritus gevoeg wat gebruik is om torpedo's van hulle duikbote mee aan te dryf. Die olie is by die spiritus gevoeg om te verhoed dat die matrose die alkohol-dryfmiddel sou drink. Omdat alkohol by 'n laer temperatuur verdamp as krotonolie, het die matrose egter vinnig distillasiemetodes ontwikkel om die alkohol van die olie te skei.

Krotonoile is ook meer doeltreffend vir die produksie van biodiesel as Jatropha. 0,35 liter biobrandstof kan uit 'n kilogram krotonneute vervaardig word.

In John Steinbeck se roman ""Oos van Eden"" ("East of Eden"), gebruik Kate krotonolie om Faye mee te vermoor, sodat sy Faye se bordeel kan erf. Faye word met 'n kombinasie van eers strignien (onsuksesvol) en dan twee druppels krotonolie (op 'n slaai van geblikte bone) vergiftig. Steinbeck verwys ook na krotonolie in sy boek "In Dubious Battle", hoofstuk 7.

In die rolprent "El Dorado", met John Wayne in die hoofrol, is rooipeper, mosterd, ipekakuana, asafoetida, krotonolie en kruit die bestanddele van die braakmiddel wat aan die dronk balju J. P. Harrah (Robert Mitchum) toegedien word om hom nugter te maak en om te verhoed dat hy vir die afsienbare toekoms weer sou drink. Arthur Hunnicutt se karakter Bul toon sy verrassing dat krotonolie deel van die braakmengsel sou wees.


</doc>
<doc id="121720" url="https://af.wikipedia.org/wiki?curid=121720" title="Galgknoop">
Galgknoop

Die galgknoop is 'n berugte eerder as beroemde knoop, as gevolg van die doel waarvoor dit gebruik is. Soos die naam impliseer, is dit die knoop (lus) wat gebruik is om mense mee op te hang.

Die mees kenmerkende eienskap van die galgknoop is die lus wat verskuif onder las, m.a.w. die lus trek toe as iets daaraan gehang word.


</doc>
<doc id="121721" url="https://af.wikipedia.org/wiki?curid=121721" title="Aapvuisknoop">
Aapvuisknoop

Die aapvuisknoop is 'n direkte vertaling van die Engelse naam "Monkey's fist knot". Hierdie knoop vorm 'n bal aan die tou se punt, waarin 'n swaar voorwerp soos 'n klip of stuk yster gesit kan word om dit gewig te gee.
Hierdie knoop is op ou skepe gebruik aan die punt van die vasmeertou waarmee die boot of skip aan die kaai vasgemaak is, sodat dit vanaf 'n boot of skip na die kaai gegooi kon word. Dit het egter al vele ongelukke veroorsaak a.g.v. die onverwagte gewig aan die punt van die tou, veral beserings aan die vingers en kop.

Meer onlangse gebruike is as versiering, bv. aan die punt van 'n fluitjie of sleutelhouer se tou.

Hierdie knoop is ook 'n groot bron van vermaak vir kinders, vir wie die maak van hierdie knoop 'n besondere fasinasie inhou.

Alhoewel die Aapvuisknoop normaalweg drie windings in elk van die drie rigtings het, is daar variasies waar daar vanaf twee tot vier of meer windings kan wees.

Die eindpunt van die knoop kan lank gelos word, om sodoende 'n tweede punt te los wat by die knoop uitsteek, of dit kan voor die maak van die Aapvuisknoop met 'n Bloedknoop beïndig word. In hierdie geval word die punt van die knoop binne-in die Aapvuisknoop gelos, wat struktuur aan die knoop verleen, maar met minder gewig, wat dit 'n veiliger opsie maak, veral vir kinders.


</doc>
<doc id="121726" url="https://af.wikipedia.org/wiki?curid=121726" title="Opisthokonta">
Opisthokonta

Opisthokonta (van die Griekse ὀπίσθιος "opísthios", "agter" + κοντός "kontós", "pool", dus "flagellum") is ’n groot groep eukariote, insluitende die koninkryke diere en swamme, asook die eukariotiese mikro-organismes wat soms geplaas word in die parafiletiese filum Choanozoa (konvensioneel deel van die koninkryk Protista). Opisthokonta, wat soms die "Fungi/Metazoa-groep" genoem word,<ref name="urlFungi/Metazoa group"></ref> word gewoonlik beskou as ’n monofiletiese klade.

Een gemeenskaplike eienskap van die Opisthokonta is dat flagellumselle, soos die sperma van die meeste diere en die spore van die swamme, voortbeweeg deur middel van ’n enkele flagellum (sweephaar) aan hul agterkant. Die groep se naam kom van dié eienskap.

In teenstelling daarmee beweeg flagellumselle in ander eukariotiese groepe voort met een of meer flagella aan hul voorkant. In sommige Opisthokonta-groepe, soos die meeste van die swamme, het flagellumselle verlore gegaan.

Die verwantskap van die Opisthokonta is steeds 'n onderwerp van navorsing. Hierdie is 'n vereenvoudigde kladogram wat die belangrikste groepe toon


</doc>
<doc id="121727" url="https://af.wikipedia.org/wiki?curid=121727" title="Stromatoliet">
Stromatoliet

Stromatoliete (van die Griekse στρῶμα "strōma", "laag, stratum", en λίθος "lithos", "rots") is ’n vorm van afsettingsgesteente in vlak water wat baie kalk bevat. Dit ontstaan deurdat sianobakterieë sediment opvang en vaskeer. Dit vorm laag op laag, soortgelyk aan die manier waarop koraalriwwe ontstaan.

Stromatoliete behoort tot die oudste fossiele en kom van omstreeks 3,5 miljard jaar gelede voor. In die Prekambrium is hulle nog baie aangetref. Hulle was veral volop in die Mesoproterosoïkum en het in die Neoproterosoïkum afgeneem.

Tans word hulle nog net in ’n paar spesiale omgewings aangetref, veral waar die water baie sout of alkalies is. Dit is omdat ’n stromatoliet vinniger deur diere vernietig word as wat dit kan aangroei. ’n Bekende plek waar dit nog voorkom, is in Shark Bay in Wes-Australië.

In Suid-Afrika kom stromatolietfossiele onder meer in die Sudwalagrotte in Mpumalanga voor, waar mooi voorbeelde binne en buite die grotte gesien kan word.

In 2016 is op Groenland fossiele stromatoliete ontdek met ’n oënskynlike rekordouderdom van 3,7 miljard jaar. Dit het die datum waarop lewe vermoedelik op aarde verskyn het, met 200 miljoen jaar teruggeskuif.



</doc>
<doc id="121728" url="https://af.wikipedia.org/wiki?curid=121728" title="Invaginasie">
Invaginasie

Invaginasie is die invouing van een deel in ’n ander deel of struktuur, waardeur ’n holte geskep word. 

In biologie verwys dit veral na die morfogenetiese prosesse waardeur 'm embrio vorm aanneem, en is dit die eerste stap van gastrulasie, die massiewe herrangskikking van die embrio van ’n eenvoudige, sferiese bol selle (blastula) in ’n organisme met vele lae en gedifferensieerde kiemlae: die endoderm, mesoderm en ektoderm. Invaginasie kom ook in ander stadiums van embrio-ontwikkeling voor.

Die term, wat aanvanklik net in embriologie gebruik is, is in ander dissiplines ook opgeneem. Dit beteken op elke terrein iets anders.


</doc>
<doc id="121729" url="https://af.wikipedia.org/wiki?curid=121729" title="Graptolithina">
Graptolithina

Graptolithina, of die graptoliete, is ’n klas diere van die filum Hemichordata. Hulle is koloniale diere wat hoofsaaklik bekend is uit fossiele van die laat Kambrium-periode tot die vroeë Karboon (Mississippium). ’n Moontlike vroeë graptoliet, "Chaunograptus", is uit die Middel-Kambrium bekend.

Die naam graptoliet kom uit Griekse "graptos", "geskrewe", en "lithos", "rots", omdat baie graptoliete soos hiërogliewe gelyk het wat op rotse geskryf is. Linnaeus het hulle aanvanklik beskou as "prentjies wat soos fossiele lyk" eerder as ware fossiele, hoewel latere werkers hulle beskou het as verwant aan Hydrozoa. Meer onlangse werk plaas hulle naby Pterobranchia, of dalk binne dié klas.



</doc>
<doc id="121731" url="https://af.wikipedia.org/wiki?curid=121731" title="Ysdans">
Ysdans

Ysdans is 'n dissipline van figuurskaats wat afkomstig is van baldanse. Dit is by die Wêreld Figuurskaatskampioenskappe ingesluit in 1952, en het in 1976 'n medaljesport by die Winter Olimpiese Spele geword.

Soos in paarskaats, kompeteer dansers as 'n paar, bestaande uit 'n man en vrou. Ysdans verskil van paarskaats in die verskillende vereistes vir oplig. Paartjies moet as 'n span in 'n danshouding spinbewegings uitvoer, en gooi- en springbewegings is ontoelaatbaar. Kenmerkend van ysdans, is paartjies nie veronderstel om vir meer as twee armlengtes van mekaar geskei te wees nie. Aanvanklik was die dansmaats veronderstel om deur die hele verloop van die dansprogram in 'n danshouding te wees. In moderne ysdans is hierdie beperking egter ietwat opgehef.

Nog 'n onderskeid tussen ysdans en ander skaatsdissiplines is die gebruik van musiek by die optredes. By  ysdans moet dansers altyd skaats op musiek met 'n definitiewe maatslag of ritme. Enkel- en paarskaatsers fokus meer dikwels op die melodie en frasering van hul musiek, eerder as op die maatslag. Dit word egter streng gepenaliseer by ysdans.

Solo-dansers mag ook meeding in sommige nie-ISU kompetisies.

Daar is twee afdelings in die ysdanskompetisies: die kort dans (KD), en die vrye dans (VD). Die vrye dans dra die meeste gewig in die puntetelling en word gebruik as 'n uitklopstryd. Tot die einde van die 2009/10-seisoen, het kompetisies een of meer verpligte danse (VD) ingesluit asook 'n oorspronklike dans (OD) en die vrye dans.

In verpligte danse moet al die dansspanne in 'n kompetisie die dieselfde standaardstappe uitvoer, by musiek met 'n spesifieke tempo. Een of meer verpligte danse is uitgevoer of geskaats as die eerste fase van die kompetisies in die ysdans, maar hulle is ook gewild as 'n vorm van ontspannings- of sosiale dans onder skaatsers. Die patrone vir die meeste danse bedek een halwe of een volle rondte van die baan. Die Internasionale Skaats Unie (ISU) het die verpligte danse wat uitgevoer sou word, voor elke seisoen gepubliseer en laserskywe is later gemaak vir spesifieke items.

Die verpligte dans is na die 2009/10 seisoen in alle ISU kompetisies gestaak. Die 2010 Wêreld Kampioenskappe was die laaste geleentheid waar 'n laserskyf ingesluit is (die Goue Wals), en die Italianers Federica Faiella / Massimo Scali was die laaste dansspan om 'n verpligte dans in 'n kompetisie uit te voer.

Die oorspronklike dans was die tweede van drie dele in die ysdans- kompetisies. Vir die oorspronklike dans sou die ISU elke jaar 'n spesifieke ritme of 'n stel van ritmes voorskryf wat al die dansers moet uitvoer, of 'n spesifieke tema, soos folkdans. Die deelnemers is toegelaat om hul eie musiek en choreografie te kies. Die lengte van die program was korter as die vrye dans, en die skaatsers het meer reëls gehad waaraan hulle moes voldoen. Die dans moes só gechoreografeer word dat die danspasse nie die middellyn kruis nie. Daar was sekere uitsonderings vir hierdie reël wat in ag geneem moes word, soos die diagonale voetwerkvolgorde. Geslote dansmaatposisies en naby- skaats was ook belangrik vir die oorspronklike dans.

Die OD (Oorspronklike Dans) en VD (Verpligte Dans) is vir die laaste keer uitgevoer in die 2009/10 seisoen en is vervang met die kort dans in die 2010/11 seisoen.

Na afloop van die 2009/10 seisoen, is daar by die kongres van die ISU ten gunste van die verandering van die formaat van ysdansitems gestem. Dit sou voortaan meer ooreenstem met paar- en enkelskaats. Die nuwe kort dans is gevolglik bekendgestel aan die begin van die 2010/11 seisoen. In hierdie afdeling van die kompetisie word die eienskappe van die voorheen Verpligte Dans en Oorspronklike Dans gekombineer. Elke span moet 'n voorgeskrewe patroon van een van die verpligte danse vir ongeveer een helfte van die dans uitvoer. Hierna dans die span volgens sy eie choreografie, met 'n paar vereiste elemente, volgens 'n tema of ritme wat deur die ISU voorgeskryf is. Skaatsers is vry om hul eie musiek te kies, maar die tempo moet geskik wees vir die dans.

Die vrye dans is 'n deel van 'n ysdanskompetisie. Dit is gewoonlik, ná die kort dans, die tweede en finale deel van die kompetisie wat beoordeel word.

By die vrye dans mag spanne hul eie ritmes, programtema's, en dus ook hul eie musiek kies. Kreatiwiteit word sterk aangemoedig. Sedert 1998 word van dansers vereis om sekere elemente in hul vrye danse in te sluit, soos reekse danspassies, oplig, dansspinbewegings, en multi-rotasies. Seniorvlak vrye danse is vier minute lank (plus of minus 10 sekondes) en sluit gewoonlik verskeie musieksnitte in, asook tempo's wat bydra om die roetine af te wissel. Die handposisies is baie meer oop en vry as in die verpligte en oorspronklike dans.

Oplig in die ysdans verskil van dié in die paarskaats daarin dat die man nie sy hande bokant sy kop mag uitstrek nie. By ysdans is 'n groter verskeidenheid van grepe wel toelaatbaar. Hoe meer verandering van rigting daar is, asook soepelheid en die hoogte van die oplig, hoe groter die aantal punte wat 'n span kan verdien van die beoordelaars op die punteskaal. Die dans-oplig het progressief meer atleties en riskant geword.

Multi-rotasiespronge word nie toegelaat nie, maar "halwe" spronge is nou wel toelaatbaar. Spinbewegings moet deur beide skaatsers rondom dieselfde as uitgevoer word, soos in 'n spinbeweging deur 'n paar.

Ysdansers se lemme is ongeveer 'n duim (2,5 cm) korter op die agterste deel van die stewel as dié wat gebruik word deur skaatsers in ander afdelings. Dit help met die ingewikkelde voetwerk en naby posisie van die dansmaats. Dit is egter nie altyd die geval dat die lem korter is aan die agterkant nie. Die skaatse het ook 'n kleiner hakie/tandjie wat beter randwerk moontlik maak. Die mees algemene kleure vir stewels is swart vir mans en wit vir vroue.

Pare wat bestaan uit skaatsers van verskillende nasionaliteite, word nie toegelaat om onder twee landsvlae deel te neem nie. Hulle moet een land kies, met die toestemming van die ander danser van die paar.

Ysdansers moet musiek met 'n presiese maatslag kies. Tydens die 2014/15 seisoen was ysdans die enigste afdeling van sierskaats waar musiek wat woorde bevat, toegelaat is.

Skaatsers word oor die algemeen toegelaat om hul eie uitrustings te kies, met 'n paar reëls. Dit word nie van dansmaats vereis om bypassende kostuums te dra nie. Vroulike skaatsers mag tydens kompetisies 'n rok dra, natuurlik met gepaardgaande voorskrifte. Sedert   2004 mag hulle ook langbroeke dra. Hulle mag donker, vleeskleurige spanbroeke of broekiekouse onder rokke en rompe aantrek, wat ook langer is, om sodoende die skaatse te bedek. Mans moet langbroeke dra en word nie toegelaat om kleefbroeke te dra nie. Skaatsers en hul familielede mag hul eie kostuums ontwerp, of hulle mag professionele ontwerpers raadpleeg. In ooreenstemming met die huidige ISU – regulasies moet die kostuums in kompetisies beskeie, waardig en gepas wees vir deelname aan sport – geen uitspattigheid of grootdoenerigheid is toelaatbaar nie. Kostuums mag egter die karakter van die gekose musiek weerspieël. Alhoewel die dra van vleeskleurige materiaal impliseer dat die klere min lyf blootstel, was daar herhaalde oproepe om klere te verban wat die idee van naaktheid skep, of ook onvanpas is vir sportiewe deelname. Oor die algemeen word bykomstighede of rekwisiete nie tydens kompetisies toegelaat nie. Die ISU het tydens die 2007/8 seisoen 'n uitsondering vir die oorspronklike dans gemaak, maar sedertdien nooit weer nie.

Wanneer dansers ysdans vir ontspanning doen, voer hulle danse volgens 'n patroon uit. Die patroon, danspasse en tempo word gedefinieer en die styl beskryf. Die danse is gegradeer in orde van moeilikheidsgraad, met die eenvoudigste dans die pre-voorbereidings-Nederlandse wals. Gedurende die 1970's was daar slegs twee inleidende danse, destyds bekend as die "Foxtrot-beweging" (nou die Voorbereidende Foxtrot), en die "Voorbereidende wals" (nou bekend as die Britse wals). Ongeveer tien nuwe danse is later ingestel, waarvan die meeste gebaseer is op die stappe van die gevestigde danse. Dit bied 'n meetbare vordering in die rigting van die gevestigde danse.

Die ysbaan kan deur tot 'n dosyn ontspannings-duo's gebruik word op dieselfde tyd, in teenstelling met mededingende ysdans, waar die ysoppervlak slegs deur een duo op 'n keer gebruik word.



</doc>
<doc id="121734" url="https://af.wikipedia.org/wiki?curid=121734" title="Rotifera">
Rotifera

Rotifera, of die raderdiertjies, is ’n filum van mikroskopiese en byna-mikroskopiese diertjies met ’n pseudoseloom (skynbuikholte). Hulle is vir die eerste keer in 1696 beskryf, deur eerw. John Harris. Ander vorme is later, in 1703, deur Antonie van Leeuwenhoek beskryf. 

Die meeste raderdiertjies is sowat 0,1–0,5 mm lank, hoewel hul lengte kan wissel van 50 μm tot meer as 2 mm. Hulle kom wêreldwyd algemeen in varswateromgewings voor. Daar is ’n paar soutwaterspesies, byvoorbeeld die genus "Synchaeta".

Sommige is vryswemmend en eintlik plankton, terwyl ander op ’n substrata voortkruip of sittend is binne byvoorbeeld buise wat aan ’n substrata vas is. Sowat 25 spesies is koloniaal, soos "Sinantherina semibullata". Raderdiertjies is ’n belangrike deel van die varswatersoöplankton: hulle is ’n groot voedselbron en baie spesies dra by tot die ontbinding van organiese materiaal. Die meeste kom globaal voor, maar daar is sommige inheemse spesies, soos "Cephalodella vittata" in die Baikalmeer. 



</doc>
<doc id="121738" url="https://af.wikipedia.org/wiki?curid=121738" title="Sellafield">
Sellafield

Sellafield is 'n herprosesseringsaanleg vir kernbrandstof asook 'n vroeëre kernaanleg wat buite bedryf gestel en tans besig is om ontmantel te word. Dié proses sal eers sowat 100 jaar nadat Sellafield in 2003 buite bedryf gestel is afgehandel wees. Die aanlegte is naby Seascale geleë, 'n dorp aan die Ierse Seekus in Cumbria, Engeland. 

Sellafield behels die oorspronklike Windscale-kernaanleg asook die nabygeleë Calder Hall-kernkragsentrale met vier reaktors. Dit was die wêreld se eerste kommersiële kernaanleg van industriële omvang wat elektrisiteit opgewek het. Die gekombineerde aanleg het tegelykertyd plutonium vir die Verenigde Koninkryk se kernwapenbedryf vervaardig asook radiokobalt wat vir die behandeling van kankerpasiënte benodig word.


</doc>
<doc id="121739" url="https://af.wikipedia.org/wiki?curid=121739" title="Hemichordata">
Hemichordata

Die Hemichordata is 'n klein dierefilum binne die Deuterostomia. Hulle is verwantes van die Chordata. DNS-navorsing wys nogtans uit dat hulle dalk nouer aan die Echinodermata verwant is.

Die Hemichordata het 'n kermerkende liggaamsindeling in drie dele: 'n voorste lob, 'n kraag en 'n romp. Van hierdie spesies het kenmerke wat ook by rugstringdiere aangetref word soos kieusplete en 'n stomochord in die kraag wat soos die notochord (rugstring) lyk. Nie alle spesies het nogtans hierdie kenmerke nie.

Vandag is daar net 'n paar honderd spesies, wat in see voorkom. Die Hemichordata kan in drie klasse verdeel word:


Die eikelwurms het talle kieu-openings. Hulle graaf hulle in in die sediment met hul voorste lob, wat soos 'n slurp lyk. Die meeste is klein, maar van hulle kan 2,5 m lank word.

Daar is net ongeveer 20 lewende Pterobranchia, wat baie van die eikelwurms verskil. Hulle vorm kolonies van indiwiduele "soöiede" wat dikwels net 1 mm lank word en in netwerk van buise woon, die "coenecium". Die voorste lob is nie 'n verlengde slurp nie, maar is skildvormig. Daar word gedink dat hulle die naaste verwante van die graptoliete is, wat ook kolonies gevorm het, maar vry in of op die water gedryf het. 


</doc>
<doc id="121743" url="https://af.wikipedia.org/wiki?curid=121743" title="Warrenpoint">
Warrenpoint

Warrenpoint is 'n klein nedersetting in die Noord-Ierse graafskap Down, geleë aan die noordoewer van Carlingford Lough, 'n glasiale fjord of see-inham wat die grens vorm tussen Noord-Ierland in die noorde en Éire (die Republiek van Ierland) in die suide.

Warrenpoint het in die "townland" van Ringmackilroy (afgelei van die Ierse "Rinn Mhic Giolla Rua" of "Punt van die seun van die rooiharige dienaar"). In die plaaslike omgangstaal word na die dorp kort verwys as "The Point" ("An Phointe" in Iers).



</doc>
<doc id="121745" url="https://af.wikipedia.org/wiki?curid=121745" title="Ruimtevaardergroep 4">
Ruimtevaardergroep 4

Ruimtevaardergroep 4, ook bekend as die "Wetenskaplikes", was die vierde groep ruimtevaarders wat deur NASA gekeur en aangekondig is in Junie 1965. Die eerste twee groepe moes oor grade of die professionele ekwivalent in ingenieurswese of wetenskap beskik het, tog was hulle gekies vir hulle ondervinding as toetsvlieëniers. Vir die derde groep was toetsvlieënier ondervinding nie meer 'n vereiste nie maar ondervinding as 'n vlieënier van militêre straalvliegtuie was wel. 

Groep 4 was die eerste wat gekies was op grond van navorsing en akademiese ondervinding ('n M.D. of Ph.D in natuurwetenskap of ingenieurswese was 'n vereiste). NASA het vlieënier opleiding verskaf indien dit nodig was. Die eerste keuring is deur die "National Academy of Sciences" gedoen, wat die groep se aansoeke as "teleurstellend" beskryf het.

Van die ses wat uiteindelik gekies is, het vier oor militêre ondervinding beskik, terwyl Garriott reeds voorheen Amerikaanse Lugmag vlieënieropleiding gedoen het. Harrison Schmitt was 'n geoloog en het op die maan geloop met die Apollo 17 missie terwyl Garriott, Gibson en Kerwin deel was van die Skylab-program. Garriott het ook deelgeneem aan die Ruimtependeltuig-program. Graveline en Michel het uit die diens van NASA getree sonder om ooit in die ruimte te vlieg.

Die groep was:


</doc>
<doc id="121749" url="https://af.wikipedia.org/wiki?curid=121749" title="Xenacoelomorpha">
Xenacoelomorpha

Die Xenacoelomorpha is 'n filum van tweesydig simmetriese wurmagtige diere (Bilateria) wat geen regte maagdermstelsel, anus, nephridia of bloedsomloop het nie. Hulle is die eenvoudigste Bilateria en word op grond van DNS-navorsing as 'n sustergroep van die Nephrozoa beskou, wat die Proto- en Deuterostomia bevat. Hulle taksonomiese posisie is nogtans nie heeltemal duidelik nie.

Die filum bestaan uit drie groepe (klasse):

Die oudste Bilateria het dalk soos die Acoela gelyk: 'n tweesydig simmetriese liggaam met drie lae selle, net een opening in die epidermis wat tot 'n liggaamsholte toegang gee. Hierdie organismes was waarskynlik benties.


</doc>
<doc id="121750" url="https://af.wikipedia.org/wiki?curid=121750" title="Vöslauer">
Vöslauer

Vöslauer Mineralwasser AG is 'n Oostenrykse mineraalwateronderneming met sy hoofkwartier in Bad Vöslau in die deelstaat Neder-Oostenryk. Die aandelemaatskappy bottel water uit die warmbron in Bad Vöslau wat vanweë sy genesende eienskappe reeds in die antieke tydperk Romeinse baaiers na die plek gelok het, soos historiese verwysings van 50 n.C. bevestig. Die eerste verwysing na die fontein as "Feselover-Quelle" dateer van 1136. In die laat 19de eeu is die badhuis geopen wat tans nog bestaan. Die mineraalwateronderneming is in 1936 deur 'n plaaslike bank gevestig.

Met 'n aandeel van meer as 40 persent is "Vöslauer" die markleier op die Oostenrykse mineraalwatermark. Die onderneming voer sy produkte ook na buitelandse markte uit, met 'n uitvoer-aandeel van 17,7 persent in 2018.


</doc>
<doc id="121752" url="https://af.wikipedia.org/wiki?curid=121752" title="Wiskunde en kuns">
Wiskunde en kuns

Wiskunde en kuns is op verskeie wyses aan mekaar verwant. Wiskunde is self al beskryf as ’n kunsvorm wat deur skoonheid gemotiveer is. Wiskunde kan in die volgende kunsvorms waargeneem word: musiek, dans, skilder, argitektuur, beeldhouwerk en tekstiele. Die artikel fokus egter op wiskunde in visuele kunste.

Wiskunde en kuns het ’n lang historiese verhouding. Kunstenaars gebruik reeds sedert die 4de eeu v.c., toe die Griekse beeldhouer Polykleitos sy "Canon" geskryf het van wiskunde gebruik. In die "Canon" skryf Polykleitos sekere proporsies, wat gebasseer is op die 1:√2 verhouding as die ideaal vir die naakte manlike liggaam voor. Die goue verhouding (Golden ratio) is ook deurlopend voorgehou as die ideale verhouding waarop kuns gebaseer moet word, hoewel daar geen konkrete bewyse hiervoor is nie. In die Italiaanse Renaissance het Luca Pacioli die invloedryke "De Divina Proportione", wat deur Leonardo da Vinci geïllustreer is, gepubliseer. Hierdie verhandeling het die gebruik van die goue verhouding in kuns bespreek. Nog ’n Italiaanse skilder, Pierro della Francesca, het Euclid se idees oor perspektief wat in "De Prosectiva Pinendi" verskyn in sy skilderye ontwikkel. Die graveerder, Albrecht Dürer, het verskeie verwysings na wiskunde in sy werk, "Melencolia I" gemaak. In moderne tye het die grafiese kunstenaar M.C. Escher intensiewe gebruik van termalisasie en hiperboliese geometrie, met die hulp van die wiskundige H.S.M Coxeter, in sy werk gebruik. Die De Stijl-beweging is gelei deur Theo van Doesberg en Piet Mondrian. Hierdie beweging het eksplisiet geeometriese vorms aanvaar. Wiskunde het ook tekstiel-kunste soos kwiltwerk, breiwerk, kruissteek, hekel, borduurwerk, weefwerk en mat-wewery beïnvloed. In Islamitiese kuns kan simmetrie waargeneem word in onder meer die Persiese girih en die Marokkaanse zellige teëlwerk.

Wiskunde ook ’n direkte invloed op kuns uitgeoefen met konsepte soos lineêre perspektief, die analise van simmetrie en wiskundige objekte. Wiskundige konsepte soos herverskyning en logiese paradokse kan waargeneem word in die kunswerke van Rene Magritte en in die graveerwerk van M.C. Escher. Rekenaarkuns maak dikwels gebruik van fraktale en ondersoek soms ander wiskundige objekte soos sellulêre outomata.

Die Kunstenaar David Hockney het op ’n kontroversiële wyse geargumenteer dat die Renaissance kunstenaars van die camera obscura gebruik gemaak het om sodoende ’n presiese verteenwoordiging van tonele weer te gee; die argitek Philip Steadman het ook geargumenteer dat Vermeer van die camera obscura gebruik gemaak het om sy fyn-waargenome skildery te produseer.

Polykleitos die ouer (c. 450-420 v.c.) was ’n Griekse beeldhouer in die skool van Argos, en ’n tydgenoot van Phidias. Sy werke en beelde is meestal uit brons vervaardig en het atlete uitgebeeld. Volgens die filosoof en wiskundige Xenocrates, moet Polykleitos beskou word as een van die belangrikste beeldhouers in die klassiekte tydperk vir sy werk oor die Doryphorus en die standbeeld van Hera in die Heraion van Argos. Terwyl sy beelde dalk nie so bekend mag wees soos die van Phidias nie, word hul nogtans hoog aangeslaan. In die "Canon" van Polykleitos poog hy om die “perfekte” anatomiese proporsies van die naakte manlike figuur te verskaf. Polykleitos verskaf met hierdie werk ’n wiskundige benadering tot die skepping van die menslike liggaam.

Polykleitos maak gebruik van die mates van die vingerbeentjies as die basis om die proporsies van die menslike liggaam te bepaal.

Die invloed van die "Canon" van Polykleitos kan veral waargeneem word in die klasieke Grieke, Romeinse en Renaissance beeldwerk. Verskeie kunstenaars het sy formule gevolg. Terwyl geen van Polykleitos se oorspronklike werk behoue gebly het nie, het daar wel Romeinse kopieë wat sy ideaal van fisiese perfeksie en wiskundige presiesheid uitbeeld behoue gebly. Sommige kenners argumenteer dat Pythagoras se idees Polykleitos se "Canon" beïnvloed het omdat hierdie werk basiese Griekse wiskundige konsepte soos verhoudings, proporsies en simmetrie bespreek. Die "Canon" maak dan ook van hierdie konsepte gebruik om deur middel van ’n reeks geometriese prosesse die menslike vorm te bespreek en verduidelik.

In klasieke tye het skilders, eerder as om verre figure kleiner te maak met lineêre perspektief, hul objekte en figure se grootte bepaal afhangende van hul tematiese belangrikheid. In die Middeleeue het sommige kunstenaars van omgeruilde perspektief gebruik gemaak om sodoende spesiale belangrikheid te beklemtoon. Die Moslem wiskundige, Alhazen beskryf die teorie van optika in sy "Book of optics" (1021)","tog is hierdie teorie nooit op kuns toegepas nie. Die Renaissance het die hergeboorte van die klasieke Griekse en Romeinse kulture en idees gesien gebeur. Deel hiervan was die studie van die wiskunde en om die natuur en die kunste beter te verstaan. Twee hoof dryfvere het kunstenaars in die laat Middeleeue genoop om van wiskunde gebruik te maak. Eerstens moes skilders uitvind hoe om drie-dimensionele figure op twee-dimensionele skilderdoeke te teken/verf. Tweedens was filosowe en kunstenaars oortuig daarvan dat wiskunde die essensie van die fisieke wêreld en die heelal (insluitende die kunste) dus in geometriese terme verduidelik kon word.

Die oorsprong van perspektief word aangetref by Giotto (1266/7- 1337). Giotto het gepoog om in perspektief te teken deur gebruik te maak van ’n algebraïese metode om die plasing van die verste lyne te bepaal. In 1415 het die Italiaanse argitek, Filippo Brunelleschi en sy vriend Leon Battista Alberti, die geometriese metode om perspektief aan te dui in Florence gedemonstreer deur gebruik te maak van soortgelyke driehoeke as die wat deur Euclid geformuleer is om die waarskynlike hoogte van vêr objekte te bepaal. Brunelleschi se eie perspektief skilderye het verlore geraak, maar Masaccio se skildery van die Heilige Drie Eenheid het behoue gebly, en wys hierdie prinsiepe in die praktyk.

Die Italiaanse skilder, Paolo Uccello (1397–1475) was gefassineer met perspektief soos waargeneem kan word in sy skilderye van "The Battle of San Romano" (c. 1435–1460) waar gebreekte spiese gerieflik op die perspektief-lyne geskilder is.

Die skilder Piero della Francesca (c. 1415–1492) was ’n uitstekende voorbeeld van die skuif in die denkwyses van die Italiaanse Renaissance. Hy was ’n uitstekende wiskundige en geometriese kenner en het boeke oor soliede geometrie, en perspektief geskryf insluitende "De Prospectiva Pingendi" (Oor perspektief in skilder), "Trattato d’Abaco" (Abakus werk) en "De corporibus regularibus" (Oor soliede stowwe). Die historikus Vasari het in sy werk "Lewens van skilders" Pierro die “grootste geometriese kenner van sy tyd, of selfs dalk van alle tye” genoem. Pierro se belangstelling in perspektief kan waargeneem word in sy skildery: die "Polyptych van Perugia", die "San Agostino altaarstuk" en die "Flaggelation of Christ". Pierro se werk oor geometrie het verskeie ander wiskundiges en kunstenaars beïnvloed insluitend Luca Pacioli se "De Divina Proportione" en verskeie van Leonardo da Vinci se werke. Pierro het klassieke wiskunde en die werke van Archimedes bestudeer. Hy het ook opleiding ontvang in kommersiële rekeningkunde in die “abakus skole”; sy skryfwerk is dan ook geformuleer soos die abakus skool-handboeke. Net so, is die werke van Leonardo Pisano (Fibonacci) se "Liber Abaci" (c.1202) ook in hierdie formaat geskryf. Lineêre perspektief was ’n relatief nuwe konsep in die kunswêreld. Alberti het reeds in sy 1434 "De pictura" verduidelik dat “Ligstrale in reguit lyne van sekere fokus punte wat in die skildery waargeneem word na die oog beweeg. Hierdie beweging vorm ’n soort piramide met die oog.”

In die "De Prospectiva Pingendi" Verander Pierro sy empiriese sienswyser oor die manier hoe aspekte van figure verander in konkrete wiskundige bewyse. Sy werk herinner aan die van Euclid en hy definieer ’n punt as: “Die kleinste moontlike ding wat deur die oog gesien kan word.” Hy gebruik ook deduktiewe logika om die leser met perspektief van hoe ’n drie-dimensionele liggaam voorgestel moet word, te lei.

Die Kunstenaar David Hockney argumenteer in sy boek "Secret Knowledge: Rediscovering the Lost Techniques of the Old Masters" dat kunstenaars reeds in die 1420’s van ’n camera lucida begin gebruik maak het omdat daar in hierdie tydperk ’n vinnige en skielike vooruitgang was in die presisie en relisme van kunswerke. Hierdie praktyk is glo voortgesit deur ander groot name soos Ingres, Van Eyck, en Caaravaggio. Kritici verskil egter of Hockney se aannames korrek is. Die argitek Philip het egter soortgelyke argumente as die van Hockney gehad. Hy het op ’n kontroversiële wyse geargumenteer dat Vermeer ’n ander toestel, die camera obscura gebruik het om hom te help om sy fyn waargenome skildery te skep.

In 1509 het Luca Pacioli (1447–1517) sy "De divina proportione" wat gehandel het oor wiskundige en kunstige proporsies (insluitend die van die menslike gesig) gepubliseer. Leonardo da Vinci (1452–1519) het hierdie teks met die hulp van ’n houtsnee geïllustreer terwyl hy in die tydperk onder Pacioli gestudeer het. Hierdie sketse was die eerste van hul soort wat perspektief gedemonstreer het deur elemente bo-oor mekaar te lê. Die werk bespreek ook perspektief in die werke van Piero della Francesca, Melozzo da Forli en Marco Palmezzano. Da Vinci het Pacioli se "Summa" bestudeer waaruit hy tabelle oor proporsies gekopieer het. In die "Mona Lisa" en "Laaste Avondmaal" het hy hierdie lineêre perspektief met ’n verdwyingspunt geïnkorporeer om die gevoel van diepte te skep. Nog ’n voorbeeld hiervan is die "Vitruvian Man," waar da Vinci die idees van die Romeinse argitek Vitruvius gebruik het om proporsies van die naakte manlike liggaam op ’n unieke wyse te toon.

So vroeg as die 15de eeu is verdraaiingsperspektief in skildery aangetref. Kunstenaars wat daarin geïnteresseer was om beeld te verdraai het veral hiervan gebruik gemaak. Jan van Eyck se "Arnolfini portret" bevat ’n konvekse spieël met refleksies van mense in die spieël. Terwyl Parmigianino se "Self Portret in ’n Konvekse Spieël" (1523–1524) die kunstenaar se grootliks verwronge gesig in die middel van die spieël met ’n sterk gebuigde agtergrond met die kunstenaar se hand op die kante van die skildery.

Drie-dimensionele spasies kan suksesvol in kuns weergegee word. Tegniese tekeninge is ’n voorbeeld van hoe perspektief nie noodwendig benodig word om driedimensionele spasies/dinge weer te gee nie en dat ander tegnieke ook suksesvol gebruik kan word.

Die goue verhouding (rofweg gelykstaande aan 1.618) was reeds aan Euclid bekend. In moderne tye is daar deurlopend aannames gemaak dat die Goue verhouding kuns en argitektuur van die antiekte samelewings (soos die Grieke en Egiptenare) gebruik is. Tog is daar geen bewyse hiervoor nie.  Hierdie aanname het moontlik sy oorsprong met die verwarring tussen die “goue reël” en die Goue verhouding. Vir die antieke Grieke het die gou reël beteken om “oormaat in enige rigting” te probeer vermy. Die gebruik van die goue verhouding in die bou van die piramides word ook sedert die 19de eeu deur kenners ondersoek. Die Parthenon, ’n tempel in Athene wat in die 5de Eeu v.c. gebou is, het ook glo elemente van die goue verhouding in sy vloerplan en ontwerp, tog het afmetings van die tempel bewys dat die aanname nie korrek is nie. Die Groot Moskee van Kairouan het klaarblyklik ook elemente van die goue verhouding in sy ontwerp, maar die verhouding word egter nie in ouer dele van die Moskee aangetref nie. Die historikus en argitek Frederik Macody Lund het in 1919 aangevoer dat die Katedraal van Chartres (12de eeu), die Notre-Dame van Laon (1157–1205) en die Parys Notre Dame (1160) volgens die goue verhouding ontwerp is. Ander kenners verskil egter en glo dat die goue verhouding tot en met Pacioli se werk in 1509 onbekend in die kunswêreld was. Byvoorbeeld, die hoogte en wydte van die voorkant van die Notre-Dame by Laon het ’n 8/5 verhouding of 1.6 nie ’n 1.618 verhouding nie. Na Pacioli se werk het die goue verhouding meer gereeld in kunswerke en argitektuur begin verskyn. (Byvoorbeeld die "Mona Lisa").

Simmetrie kan deur die eeue waargeneem word in kunswerke soos matte, hortjies, tekstiele en teëlwerk.

Baie tradisionele matte (ongeag van die tipe) word verdeel in ’n middel met ’n raamwerk wat dit omring. Beide kan simmetrie bevat, maar in handgeweefde matte sluip daar dikwels klein verskille in (soos die variasies van patroon/kleur). Simmetrie vind deurlopend in matte plaas sonder enige bewyse dat die wewers bewus was van wiskunde.

Nog ’n uitstekende voorbeeld van simmetrie word aangetref in tekstielkunste soos kwiltwerk, breiwerk, kruissteek, hekel en borduurwerk.

Teëlwerk deur die eeu wys ook ’n strewe tot simmetrie. ’n Goeie voorbeeld hiervan is die Marokkaanse argitektuur waar mosaïek teëltjies prominent en deurlopend aangetref word.

Driedimensionele vorms is ’n deurlopende tema in Westerse kuns. ’n Goeie voorbeeld hiervan kan aangetref word in die mosaïekwerk op die vloer van die San Marco Basilika in Venesië; Leonardo da Vinci se diagramme wat gebruik is as illustrasies vir Luca Pacioli se "The Divina Proportion" (1509), in Jacopo de Barbari se portret van Pacioli (1495), in Albrech Dürer se "Melencolia I" en in Salvador Dali se "Die Laaste Avondmaal" waar Christus en sy dissipels binne ’n reuse driedimensionele vorm geteken is.

Die sterrekundige Galileo Galilei skryf in sy "II Saggiatore" dat die “Heelal geskryf is in die taal van wiskunde en die karakters is driehoeke, sirkels en ander geometriese figure.” Volgens Galileo moet kunstenaars wat daarna streef om die natuur te verstaan eers wiskunde ten volle moet verstaan. Net so het wiskundiges deur die eeu daarna gestreef om kuns te interpreteer en analiseer deur die lens van rasionaliteit en geometrie. Die wiskundige Felipe Cucker stel voor dat wiskunde en veral geometrie ’n bron van reëls is wat kan lei tot ’n “reël gedrewe kunssinnige skepping”. Tog is daar baie elemente in die komplekse verhouding tussen kuns en wiskunde.

Die wiskundige Jerry P. King beskryf wiskunde as ’n kuns en sê dat “Die sleutels tot wiskunde is skoonheid, elegansie en nie verveeldheid en tegniek nie.” Hy voer ook aan dat die skoonheid die dryfveer agter wiskundige navorsing is. Die Hongaarse wiskundige Paul Erdös stem saam daarmee dat wiskunde oor skoonheid besit maar beskou die redes as nie verduidelikend nie “Hoekom is nommers mooi? Dit is soos om te vra hoekom is Beethoven se "9de Simfonie" mooi. As jy nie self kan sien hoekom nie, gaan niemand vir jou kan vertel nie. Ek "weet" net dat nommers mooi is.

Soos reeds genoem kan wiskunde in verskeie vorms van kuns aangetref word: musiek, dans, skilder, argitektuur en beeldhouwerk is maar net ’n paar voorbeelde. Wiskunde kan gevolglik dien as kunstenaars help om hul kunsvorms uit te voer. Die reëls van lineêre perspektief soos uiteengesit deur Brook Taylor en Johann Lambert, en die metodes van beskrywende geometrie is goeie voorbeelde hiervan. Reeds sedert die Middeleeue het kunstenaars soos Luca Pacioli en toe in die Renaissance, Leonardo da Vinci en Albrecht Dürer wiskundige idees gebruik en ontwikkel om te probeer om hul kunsvorms te verbeter. Die verhouding tussen kunstenaars en wiskundiges is simbioties van aard. Net soos kunstenaars wiskunde kan gebruik in hul kuns, kan kuns wiskundiges help om nuwe wiskundige konsepte en idees te ontwikkel en implementeer.

Die wiskundige en teoretiese fisikus, Henri Poincarse "Wiskunde en Hipotese" is deur aanhangers van die Kubistiese-beweging gelees. Insluitend Pablo Picasso en Jean Metzinger. Poincaré se idees het ’n groot invloed op abstrakte kuns uitgeoefen. Veral die konsep dat kuns op ’n wiskundige wyse in kleur en vorm uitgedruk kan word, is een van die hoof dryfvere agter kubisme. Abstrakte kuns het deur die eeue ’n definitiewe merk op die kunslandskap gemaak, en word vandag steeds deur kunstenaars beoefen.

Modellering is nie die enigste manier om wiskundige konsepte te illustreer nie. Kunswerke kan ook gebruik word om ’n betrokke teorie op ’n praktiese wyse te illustreer. Byvoorbeeld: Salvador Dali se laaste skildery, "The Swallow’s Tail" wat geïnspireer is deur René Thom se Katastrofe-teorie. M.C. Escher is nog ’n kunstenaar wat op ’n unieke wyse wiskundige konsepte illustreer.

Algoritmiese analise van kunswerke, byvoorbeeld die gebruik van X-strale kan inligting oor ‘ kunswerk verskaf. Sulke tegnieke kan beelde in die verflae toon wat deur die kunstenaar bedek is. Hierdie metodes kan historici help om kunswerke te visualiseer voor dit gekraak of verdof het, kan help om te bepaal of ’n kopie eg of ’n namaaksel is, onderskei tussen die verskillende tegnieke en metodes wat deur die kunstenaar gebruik is om die skildery te skep en kan bepaal of ’n betrokke kunswerk deur die kunstenaar self of deur van sy studente geskep is.

Uit die aard van die saak speel wiksunde ’n belangrike rol in die analise van kunswerke. ’n Goeie voorbeeld hiervan is die Amerikaanse wiskundige George Birkhoff se "Aesthetic Measure" (1933) wat ’n kwantitatiewe maatstaf van die estetiese kwaliteit van ’n kunswerk voorstel. Dit poog nie om die konnotasies van die werk te meet nie (soos wat ’n skildery moontlik mag beteken nie), maar is beperk tot die “elemente van order”, Birkhoff se metode poog om die estetiese waarde van ’n skildery te bepaal deur die balans te meet tussen die plesier wat ’n objek verskaf wanneer ’n mens daarna kyk en die hoeveelheid moeite dit verg om daarna te kyk.

Kuns het al in die verlede tot die ontwikkeling van sekere wiskundige konsepte gelei. Byvoorbeeld, toe Brunnelleschi se teorie oor perspektief in argitektuur en skilder gelei het tot navorsing wat weer gelei het tot die werk van Brook Taylor en Johann Heinrich Lambert oor die wiskundige fondasies van perspektief tekeninge en dan uiteindelik tot die wiskunde van projektiewe geometrie van Girard Desargues en Jean-Victor Poncelet.

Die Japannese kunsvorm van Origami (vou van papier) is ook op ’n wiskundige wyse herwerk deur Tomoko Fusé wat tot verdere navorsing oor die wiskundige agter hierdie kunsvorm gelei het.

Optiese illusies soos die "Spiraal van Fraser" demonstreer die limitasies tot die mens se visuele persepsie vermoë en skep wat kunshistorikus, Ernst Gombrich beskryf as ’n “Verbluffende toertjie”. Die swart en wit toue wat ooglopend spirale vorm is egter gekonsentreerde sirkels. Hierdie vorm van optiese illusie kuns skep die illusie van beweging/flitsende/ vibrerende patrone en kan waargeneem word in die werke van Bridget Riley, Spyros Horemis en Victor Vasarely.

Heilige geometrie verwys na die geloof wat sedert die tyd van die Antieke Grieke bestaan dat God beskou moet word as die “wiskundige” van die heelal en dat geometrie van die heelal dus as heilig beskou moet word. Hierdie geloof, dat God die heelal geskep het volgens ’n geometriese plan het sy oorsprong in die antieke tye. Volgens Plutarch vind die teorie sy oorsprong in die denkwyses van Plato. Hierdie idee domineer ook reeds vir eeu lank die Westerse denkwyse. Daar word geglo dat alles in die heelal volgens nommer gerangskik is en dat God verantwoordelik is vir hierdie rangskikking.



</doc>
<doc id="121753" url="https://af.wikipedia.org/wiki?curid=121753" title="Ecdysozoa">
Ecdysozoa

Die Ecdysozoa is 'n groot diereklade wat tot die Protostomia behoort. Dit is die susterklade van die Spiralia. Die naam is afgelei van ekdusis (ἔκδυσις), wat "vervelling" beteken. 

Tot die Ecdysozoa behoort agt filums. Hierdie kladogram is nie heeltemal seker nie:


</doc>
<doc id="121755" url="https://af.wikipedia.org/wiki?curid=121755" title="Fred Haise">
Fred Haise

Fred Wallace Haise (14 November 1933– ) is 'n voormalige Amerikaanse Nasa-ruimtevaarder, vlieënier in die Amerikaanse Mariene Korps en die Amerikaanse Lugmag asook toetsvlieënier. Hy is een van slegs 12 mense wat na die maan gevlieg het sonder om te land. Hy was veronderstel om die sesde persoon te wees wat op die maan te loop as deel van Apollo 13-missie maar weens tegniese probleme het hulle nie 'n maanlanding gedoen nie. Hy sou deel gewees het van Apollo 19 maar die missie is gekanselleer. Hy was ook deel van die rugsteunspanne vir Apollo 8 en Apollo 11. Hy was deel van die ruimtependeltuig-program. Hy tree uit Nasa se diens in 1979. Hy was gewerf as deel van Ruimtevaardergroep 5.


</doc>
<doc id="121757" url="https://af.wikipedia.org/wiki?curid=121757" title="Kwarts">
Kwarts

Kwarts is 'n mineraal met die chemiese samestelling van . Saam met die mineraalgroep van die veldspate (met verskeie minerale in hierdie groep), is dit die volopste mineraal in die aardkors. Kwarts is chemies en meganies stabiel by atmosferiese temperatuur en druk, en verweer dus nie vinnig op die aardkors nie, en dan meestal deur meganiese verwering. Dit is die rede waarom sand grootliks uit kwartskorrels bestaan.
Hierdie stof vorm 'n deel van die tektosilikate en elke silikonatoom word deur 4 suurstofatome omring. In teenstelling met die nesosilikate wat aparte -ione bevat, vorm die -eenhede in tektosilikate 'n 3-dimensionele raamwerk. Elke suurstofatoom word tussen twee silikon-bure gedeel. Hierdie deling van die suurstofatome is die rede waarom die kwartsmineraal 'n chemiese formule van het, en nie nie. Elke been van die silikon-tetraëder is aan 'n suurstofatoom verbind, met die gevolg dat twee silikonatome nooit aan mekaar verbind is in die kwartsmineraal nie.

Kwarts het 'n onder 573 °C 'n trigonale α-kristalstruktuur, met kenmerkende lyne wat op die 6 sye van die kristal gesien kan word. Hierdie lyne is altyd loodreg met die lang as van die kwartskristal. In sommige juwelierswinkels word kwartskristalle met perfekte gladde sye ten duurste verkoop, maar in hierdie gevalle is dit of geslypte kristalle, of gesnyde glas, aangesien natuurlike kristalle altyd hierdie lyne het.
Die laetemperatuursvorm α-kwarts bevat Si-O-Si-O-Si kettings wat 'n drietallige skroefas volg. Dit kan links- of regsdraaiend wees, soos 'n linker- of 'n regterhand en kristalle kan in twee vorme aangetref word, wat mekaar se spieëlbeeld is. Hulle het verskillende ruimtegroepe: P321 of P321.

Bo 573 °C gaan kwarts oor in die β-vorm wat 'n hoër heksagonale simmetrie het met ruimtegroep P622. By afkoeling keer die kristal skielik terug na die trigonale vorm. Die β-vorm is die argetipe van die strukturbericht-klassifikasie se C8-struktuur.

Kwarts kom nie altyd as kristalle voor nie, maar kan as 'n massa mikroskopiese kristalle voorkom, en word kriptokristallyne kwarts genoem.

Kwarts is 'n relatiewe harde mineraal, en is nommer sewe op Mohs se hardheidskaal. Dit is chemies stabiel onder atmosferiese temperatuur en druktoestande.

Verskeie minerale van kwarts kan gevind word, maar is slegs kleurvariasies van die kwartsmineraal, en dus presies dieselfde mineraal.

Voorbeelde hiervan word hieronder gelys.


Kwartsryke sand word in die boubedryf gebruik, terwyl suiwer kwarts een van die hoofbestanddele van glas is.

Kwartskristalle is baie gewild onder mineraalversamelaars, en kan ook geslyp word vir gebruik as halfedelstene. Wanneer die kwartskristalle as geodes voorkom, word dit dikwels as ornamente soos tafelbeeldjies en boekstutte gebruik. Die kriptokristallyne kwarts word geslyp as "cabochons", en as juweliersware gebruik.


</doc>
<doc id="121758" url="https://af.wikipedia.org/wiki?curid=121758" title="Erdwurm">
Erdwurm

’n Erdwurm is ’n buisvormige, gesegmenteerde wurm in die filum Annelida (ringwurms). Hulle word gewoonlik in die grond aangetref waar hulle van lewende en dooie organiese materiaal leef. 

’n Erdwurm se spysverteringskanaal loop deur die hele lengte van sy lyf en hy haal deur sy vel asem. Dit het ’n dubbele vervoerstelsel wat uit ’n vloeistofgevulde seloom bestaan en ’n eenvoudige, geslote bloedsomloopstelsel. Dit het ’n binneste en buitenste senustelsel. Die sentrale senustelsel bestaan uit twee senuknope bo die mond, een aan elke kant, wat verbind is aan ’n senustring wat al met die lyf langs loop na motoriese neurone en sensoriese selle in elke segment. 

Ring- en lengtespiere aan die buiterand van elke segment help die wurm beweeg. Soortgelyke spiere kom in die voering van die ingewande voor en vervoer die verteerde kos na die anus.

Erdwurms is tweeslagtig – elke wurm het beide manlike en vroulike voortplantingsorgane. Hulle het nie ’n interne skelet of eksoskelet nie, maar behou hul vorm deur middel van vloeistofgevulde seloomkamers wat as ’n hidrostatiese skelet dien.

"Erdwurm" is die algemene naam vir die grootste lid van Oligochaeta (wat óf ’n klas óf ’n subklas is, na gelang van die skrywer). In klassieke stelsels is hulle geplaas in die orde Opisthopora, na aanleiding van die manlike openinge wat agter die vroulikes lê, hoewel die interne manlike segmente voor die vroulikes lê. In teoretiese kladistiese studies word hulle eerder geplaas in die suborde Lumbricina van die orde Haplotaxida, maar dit kan gou weer verander. 

Erdwurms kom baie minder algemeen voor in versteurde omgewings en is gewoonlik net aktief waar water teenwoordig is.

Die families met hul verspreidings of oorsprong:



</doc>
<doc id="121759" url="https://af.wikipedia.org/wiki?curid=121759" title="Embrio">
Embrio

’n Embrio is ’n vroeë stadium in die ontwikkeling van ’n meersellige, diploïede, eukariotiese organisme. In organismes wat seksueel voortplant, ontwikkel ’n embrio gewoonlik uit ’n sigoot, die enkele sel wat die gevolg is van die bevrugting van die vroulike eiersel deur die manlike spermsel. By plante, diere en sommige protiste sal die sigoot begin verdeel deur mitose om ’n meersellige organisme voort te bring. 

By mense word ’n swangerskap gewoonlik beskou as vanaf die embriostadium van ontwikkeling, tussen die vyfde en elfde week ná bevrugting, en die embrio word van die twaalfde week af ’n fetus genoem.

In dierkunde loop die ontwikkeling van die sigoot tot ’n embrio deur spesifieke, herkenbare stadiums van ’n blastula, gastrula en organogenese. In die blastulastadium is daar gewoonlik ’n vloeistofgevulde holte, die blastoseel, wat omring is deur ’n sfeer of plaat van selle, wat ook die blastomeer genoem word. 

Tydens gastrulasie ondergaan die selle van die blastula ’n gekoördineerde proses van selverdeling en/of migrasie om twee (diploblastiese) of drie (triploblastiese) kiemlae te vorm. As daar drie lae is, word dit die endoderm, ektoderm en mesoderm genoem. Die posisie en rangskikking van die kiemlae hang streng van die spesie af en wissel na gelang van die soort embrio wat gevorm word. 

Tydens organogenese lei molekulêre en sellulêre wisselwerking tussen die kiemlae, saam met die selle se ontwikkelingspotensiaal, of vermoë om te reageer, tot die verdere differensiasie van orgaanspesifieke seltipes. Tydens neurogenese vorm sekere selle van die ektoderm byvoorbeeld die brein, ruggraat en perifere senuwees. 

In plantkunde is ’n "embrio" deel van ’n saad. Dit bestaan uit weefsel wat later die blare, stam en wortels sal vorm, sowel as een of meer saadlob. Sodra die embrio begin ontkiem – uit die saad groei – word dit ’n saailing of kiemplantjie genoem.

Mosplante en varings vervaardig ook ’n embrio, maar nie sade nie. By hierdie plante begin die embrio sy bestaan geheg aan die binnekant van die argegonium van die gametofiet waaruit die eiersel ontstaan het. Die struktuur en ontwikkeling van die embrio verskil van plantgroep tot plantgroep. Dit word nie meer as ’n embrio beskou sodra dit tot buite die omsluitende argegonium ontwikkeling het nie.




</doc>
<doc id="121760" url="https://af.wikipedia.org/wiki?curid=121760" title="Owen K. Garriott">
Owen K. Garriott

Owen Kay Garriott (22 November 1930 – 15 April 2019) was 'n Amerikaanse elektriese ingenieur wat 60 dae aan boord van Skylab se derde missie in 1973 deurgebring het. Hy het ook 10 dae aan boord van die "Spacelab-1" op 'n ruimtependeltuig in 1983 deurgebring. Hy is die medestigter en president van "Immunotherapeutics, Inc." in Huntsville, Alabama. Hy is die vader van Robert Garriott en sy ander seun, Richard Garriott het ook 'n ruimtevaart onderneem. Garriott was deel van Nasa se Ruimtevaardergroep 4-inname.


</doc>
<doc id="121761" url="https://af.wikipedia.org/wiki?curid=121761" title="Organogenese">
Organogenese

Organogenese (van die Griekse woorde "όργανον", "waarmee ’n mens werk", en "γένεσις", "oorsprong, skepping") is tydens die ontwikkeling van ’n embrio die proses waardeur die kiemlae (ektoderm, endoderm en mesoderm) tot die interne organe van ’n organisme ontwikkel. By mense begin interne organe in die derde tot agtste week ná bevrugting vorm. Die kiemlae werk deur drie verskillende prosesse: deur te vou, te splits en te kondenseer. 

Die endoderm vorm die epiteelvoering van die hele spysverteringskanaal behalwe deel van die mond en keelholte en die eindpunt van die rektum. Dit vorm ook die voeringselle van al die kliere wat in die spysverteringskanaal uitloop, insluitende dié van die lewer en pankreas; die epiteel van die gehoorbuis en trommelvliesholte; die tragea, brongi en lugselle van die longe; die blaas en deel van die uretra; en die follikelvoering van die skild- en timusklier. Verder vorm dit die maag, kolon, lewer, pankreas, blaas, epiteel van die tragea, longe, keelholte, skildklier en ingewande.

Die mesoderm vorm die rugstring, niere, geslagskliere, kraakbeen, skedelspiere, vel, bloedsomloopstelsel en die wand van die ingewande. Dit vorm verder die spiere, been, bindweefsel, bloedsomloopstelsel, limfvatstelsel, urogenitale stelsel en weivlies.

Die ektoderm ontwikkel eindelik in die vel, hare, naels, ooglense, oliekliere, korneas, tandemalje, epiteel van die mond en neus, perifere senustelsel, pigmentselle, gesigskraakbeen, tandbeen, brein, ruggraat, motoriese senuwees en retina.

In plantkunde is organogenese die proses waardeur nuwe organe gevorm word, soos nuwe blare, blomme of takke. Dit duur deur die plant se bestaan voort en eindig eers wanneer die plant doodgaan. 



</doc>
<doc id="121762" url="https://af.wikipedia.org/wiki?curid=121762" title="Partenogenese">
Partenogenese

Partenogenese (van die Griekse woorde παρθένος "parthenos", "maagd", en γένεσις "genesis", "skepping") is ’n natuurlike vorm van aseksuele voortplanting waar die embrio groei en ontwikkel sonder dat bevrugting plaasgevind het. Dit woord ook maagdelike voortplanting genoem.

By diere beteken partenogenese die ontwikkeling van ’n embrio uit ’n onbevrugte eiersel. By plante word dit apomiksie genoem.

Partenogenese kom natuurlik voor by baie plante, sommige ongewerwelde dierspesies (insluitende rondewurms, watervlooie, sommige skerpioene, plantluise, sommige myte, sommige bye en sommige perdebye) en ’n paar gewerweldes (soos sommige visse, amfibieë, reptiele en enkele voëls.) 



</doc>
<doc id="121763" url="https://af.wikipedia.org/wiki?curid=121763" title="Mond">
Mond

Mond of bek in biologie, soms formeel die Latynse cavum oris genoem, verwys na die opening waardeur baie diere kos en vloeistowwe inneem en geluide maak. Dit lê aan die bokant van die spysverteringskanaal, en word aan die buitekant deur die lippe afgesluit en aan die binnekant deur die farinks, net bo die slukderm. Dit bevat in baie gewerweldes ook die tong en tande.

Die mond verleen toegang tot die spysverteringskanaal en die bou is by die funksie aangepas. Die meeste siektes van die mondslymvlies, die tong en die speekselkliere word deur infeksies veroorsaak. 

Die mond is die deel van die skedel wat toegang tot die spysverteringskanaal verleen. Aan die voorkant word die mond deur die lippe begrens, aan die 2 sykante deur die wange, terwyl die bokant deur die verhemelte gevorm word. Die mondvloer word geheel en al deur die mondvloerspiere in beslag geneem. Aan die agterkant is 'n groot opening na die keelholte: die isthmus faucium. 

Die mondholte word deur die kake in 2 ruimtes verdeel en die gebit steek in die mondholte uit. Die ruimte agter die gebit is die eintlike mondholte en die ruimte voor die tande is die voorhof (vestibulum oris). Die buitewand van die vestibulum oris word gevorm deur die wang (bucca) en die lip (labium). Die wang bestaan grootliks uit een spier, die trompetspier (musculus buccinator). 

Dit is aan die buitekant met vel bedek en aan die binnekant met wangslymvlies. Tussen die vel en die spier is 'n laag onderhuidse bindweefsel, terwyl daar onder die slymvlies 'n soortgelyke lagie weefsel, die submucosa, geleë is. Binne die bindweefsel lagies loop bloedvate en senuwees, en soms ook groepe spiere. Tydens die kouproses word die wang deur die trompetspiere styf teen die tande vasgedruk. Dit voorkom dat die wang raak gebyt word en bring mee dat die kos teen die tande gedruk word. 

Die lippe is op dieselfde wyse as die wange saamgestel. Die lippe word gevorm deur 'n kringspier, die musculus orbicularis oris. Hierdie spier sluit die lippe en maak dit moontlik om te fluit deur die lippe te tuit. Die lippe is rooier as die vel omdat die epiteel hier geen horinglaag bevat nie. 

Die bindweefsel lagie wat hier geleë is, bevat 'n groot aantal bloedvate en gee 'n rooi skynsel. Rondom die gebit is die kake bedek met 'n laag stewige bindweefsel, wat op sy beurt weer met slymvlies, die tandvleis (gingiva) bedek is. Aan die binnekant van die kaak gaan die tandvleis weer oor in die slymvlies van die mondvloer en van die monddak. Onder die slymvlies van die mondvloer lê die ondertongse speekselklier en die afvoerbuise van die onderkaakse speekselklier. 

Die slymvlies van die monddak is stewig geheg aan die bokaak en aan die harde verhemelte (palatum durum), wat ook uit beenweefsel bestaan. Agter die harde verhemelte word die monddak voortgesit deur die sagte verhemelte (palatum mollum) Die tong (lingua) is ten volle uit spierweefsel saamgestel. 'n Deel van die tongspier begin en eindig in die tong self en bestaan uit weefselbundels wat dwars, skuins en van bo na onder loop. Die funksie van hierdie spier is om die tong se vorm te reguleer. 

Ander tongspiere verbind die tong met sy omgewing. Die tong is geheg aan die tong been, die onderkaak en aan ŉ uitsteeksel van die slaapbeen (os temporalis). Die tong is ook deur ŉ aantal spiere aan die sywand van die keel geheg. Laasgenoemde groep spiere is daarvoor verantwoordelik dat die tong heeltemal beweegbaar is. Die oppervlak van die tong word deur 'n V-vormige lyn wat na vore gepunt is, in 2 verdeel. Agter die lyn, in die tongslymvlies, lê groepies limfatiese weefsel wat deel uitmaak van Waldeyer se ring, waartoe ook die neus- en keelmangels behoort. 

Die limfatiese spiere in die tong word tongmangels genoem. Op die tongslymvlies voor die V-vormige lyn is die smaakpapille geleë. Smaakpapille is ook op die slymvlies van die sagte verhemelte aanwesig. 'n Smaakpapil is uit ŉ aantal smaakbekers opgebou, en in elke smaakbeker is tussen 50 en 70 smaakreseptorselle wat die chemiese verandering in die omgewing as verandering in smaak registreer. Deur hierdie sintuie is 4 smaakgewaarwordinge moontlik: sout, soet, suur en bitter. Rondom die mond lê die 3 groot speekselkliere. 

Die oorspeekselklier (glandula parotis) lê voor die oor en die afvoerbuisie dring die wang binne om op dieselfde hoogte as die boonste tweede ware kiestand (molare) in die wangslymvlies uit te mond. Die onderkaakse speekselklier (glandula submandibularis) lê agter die kaakhoek en die afvoerbuisie mond in die mondvloer uit. Langs die afvoerbuisie is die ondertongse speekselklier (glandula sublingualis) geleë. 

Vaste voedsel word deur die kouproses in klein stukkies opgebreek en met speeksel vermeng. Speekselafskeiding vind reeds plaas as reaksie op die gedagte aan en die sien en reuk van voedsel. Ook mond tydens die kouproses self word speeksel afgeskei. Speeksel is alkalies en bevat die spysverteringsensiem amilase, wat stysel opbreek en aktief bly totdat dit met maagsuur in aanraking kom. Benewens die funksie by spysvertering het die speeksel ook 'n reinigende funksie deurdat dit die gebit voortdurend skoonspoel.

Die meeste siektes van die mond hou verband met die gebit. Tandbederf (tandkaries) is die algemeenste siekte, terwyl ŉ ontsteking van die gingiva (gingivitis) ook dikwels van wee slegte mondhigiëne voorkom. Gingivitis word beskou as 'n eerste stadium van periodontitis, 'n ontsteking van die weefsel wat die tande in die kaak vestig. Periodontitis kan lei tot ŉ verlies van tande. Ontsteking van die mondslymvlies (stomatitis) kan verskillende oorsake hê. 

Stomatitis ulcerosa (stomatitis van Plaut- Vincent) het veral vroeër voorgekom. Dit is 'n ontsteking van die tandvleis wat swere laat ontstaan en wat veroorsaak word deur besmetting met bakterieë wat onder swak higiëniese toestande maklik deur middel van eetgerei versprei kan word. Besmetting met die fungus Candida albicans kan sproei veroorsaak. Dit is 'n pynlike stomatitis wat met 'n wit aanpaksel op die mondslymvlies gepaard gaan. 

Die skimmel is altyd in die mond aanwesig maar kan onder bepaalde omstandighede vermeerder, byvoorbeeld wanneer die bakterieë wat normaalweg in die mond aanwesig is, deur die gebruik van antibiotika onderdruk word en ander mikroörganismes om die rede vermeerder. Sproei kan ook vanweë 'n afname in die weerstand van die liggaam ontstaan. Bepaalde medisynes kan ook sproei veroorsaak. Behandeling hiervoor bestaan onder meer uit die lokale toediening van 'n geneesmiddel wat die fungus kan vernietig. 

Stomatitis herpetica kom veral by kinders voor. Blasies ontstaan oral op die mondslymvlies en gaan gepaard met 'n hoe koors. Die siekte word veroorsaak deur die herpes simplex-virus en genees gewoonlik vanself na 14 dae. Alleen, wat bestaan uit pynlike sweertjies wat herhaaldelik op die mondslymvlies voorkom, verskyn meestal op die wangslymvlies, die binnekant van die lippe of op die tong. Die oorsaak is onbekend en genesing tree meestal vanself na ŉ paar dae in. Ontsteekte mondhoeke kan veroorsaak word deur 'n ystergebrek of 'n gebrek aan vitamien B12. 

Dit kan dikwels ook deur plaaslike faktore veroorsaak word, soos byvoorbeeld die dra van 'n kunsgebit wat sleg pas. By stomatitis kom daar ook dikwels ontsteking van die tong (glossitis) voor. 'n Rooi tong wat glad is vanweë 'n afplatting van die papille, kan voorkom weens ŉ gebrek aan yster of bepaalde vitamiene. Wanneer die onderoorse speekselklier ontsteek is (parotitis), is die klier pynlik en geswel. Parotitis word meestal deur die pampoentjievirus veroorsaak, maar soms het dit ook 'n bakteriële oorsaak. 

Vir pampoentjies is daar geen doeltreffende behandeling bekend nie, terwyl bakteriële parotitis met antibiotika teengewerk kan word. By ontsteking in die mond kan oormatige speekselafskeiding (speekselvloei) ervaar word. 'n Pasiënt met 'n maagseer wat baie pyn het. skei dikwels oormatige speeksel af. Dit kan as 'n natuurlike beskerming beskou word aangesien die speeksel sterk alkalies is, en wanneer dit ingesluk word, het dit ŉ neutraliserende uitwerking op die maagsuur. 

Wanneer 'n droë mond (xerostomie) vanweë verminderde speekselafskeiding ervaar word, word dit meestal deur uitdroging van die liggaam as gevolg van byvoorbeeld koors veroorsaak. Soms kom ŉ degenerasie van speekselkliere voor. Wanneer daar ook 'n vermindering in traanafskeiding en gewrigsprobleme is, word gepraat van Sjogren se sindroom. Daar word aanvaar dat dit 'n outoïmmuunsiekte is waardeur die afweerstelsel van die liggaam teen sommige weefsels van die liggaam self optree.



</doc>
<doc id="121767" url="https://af.wikipedia.org/wiki?curid=121767" title="Instrumentlanding">
Instrumentlanding

'n Instrumentlanding behels 'n reeks van voorafbepaalde vlugmaneuvers vir die ordelike oordrag van 'n vliegtuig onder instrumentvlugvoorwaardes van die begin van die aanvanklike benadering na 'n bestemming of 'n punt waar 'n veilige landing visueel gemaak kan word. Hierdie benaderings/landings is goedgekeur deur die FAA in die Verenigde State of die VSA se Departement van Verdediging vir militêre vlugte.

Die Internasionale Burgerlugvaartorganisasie (ICAO) definieer 'n instrumentbenadering as voorafbepaalde maneuvers met verwysing na die vluginstrumente met spesifieke beskerming teen struikelblokke vanaf die aanvanklike benaderingspunt – of waar van toepassing, van die begin van 'n bepaalde aankomsroete – na 'n punt waar 'n landing voltooi kan word. Indien die landing nie voltooi kan word nie, moet 'n posisie behou word waar hindernisvermydingskriteria toegepas kan word.

Spesiale oorwegings vir bedrywighede onder lae sigbaarheid sluit in: verbeterde beligting vir die benaderingsgebied, aanloopbane en skouerroetes, en die plasing van noodtoerusting. Daar moet oorbodige elektriese stelsels in plek wees, sodat in die geval van 'n kragonderbreking, die rugsteunstelsel die werking van die vereiste lughawe-instrumentasie (bv. die ILS en beligting) kan oorneem. ILS kritieke areas moet vry wees van ander vliegtuie om botsings te vermy.


</doc>
<doc id="121770" url="https://af.wikipedia.org/wiki?curid=121770" title="Suzuki GSF-reeks">
Suzuki GSF-reeks

Die Suzuki Bandit-reeks van sportstandaard motorfietse sluit die volgende modelle in:

Al die modelle het DOHC inlynviersilinderenjins met 4 kleppe per silinder. Die GSF600 enjin is gebaseer op die GSX-F 600 enjin, ingestel vir meer middelreeks wringkrag. Die GSF1200 enjin is 'n uitgeboorde weergawe van die GSXR1100 enjin, ook weer ingestel vir meer middelreeks wringkrag. Die GXF650 en GXF1250 modelle gebruik nuwe brandstofinspuiting, vloeistofverkoelde enjins, die GSF1250 met 'n ekstra balanseeras om vibrasies te verminder.


</doc>
<doc id="121771" url="https://af.wikipedia.org/wiki?curid=121771" title="Suzuki GW250">
Suzuki GW250

Die Suzuki GW250 is 'n intreevlak-standaardmotorfiets wat in Australië, Asië en Europa verkoop word. Dit word die Inazuma 250 genoem in die EU en die GSR250 in Japan. Dit word deur verskeie polisiedienste gebruik, insluitend China, Japan en die VSA. As gevolg van die EU se veiligheidregulasies, is die Inazuma gestaak in Europa, aangesien ABS verpligtend is vanaf 1/2017 vir alle motorfietse groter as 125cc, en daar geen planne is vir 'n  ABS-toegeruste Inazuma nie.

Op die instrumentpaneel daar is 'n analoog RPM meter in die middel, wat ook 'n digitale ratkiesaanwyser het. Die snelheidsmeter is digitaal, en daar is twee ritmeters.

Die media het dit aangeprys vir sy hoë bougehalte, en omrede dit maklik is om te ry, maar gekritiseer weens sy "algehele nugter stilering".


</doc>
<doc id="121772" url="https://af.wikipedia.org/wiki?curid=121772" title="Honda CBR250RR (2017)">
Honda CBR250RR (2017)

Die Honda CBR250RR is 'n CBR-reeks inlyntweesilinder-sportfiets vervaardig deur Astra Honda Motor, 'n filiaal van Honda in Indonesië. Dit is in Julie 2016 in Jakarta onthul. Die produksie is begin in November van dieselfde jaar vir die 2017-modeljaar. Dit is die eerste CBR motorfiets om 'n tweesilinderenjin in "RR"-mondering te hê. Dit is ook die kleinste Hondamotorfiets om 'n "CBR-RR" kenteken te dra.

Volgens Honda is die CBR250RR se tegnologie afgelei van die RC213V MotoGP-fiets, insluitende elektroniese versnellertegnologie, drie rymodes, en 'n kompakter enjinontwerp as sy mededingers.


Die basis vir die CBR250RR was Honda se Liggewigsupersportkonsep wat getoon is by die 2015 Tokiomotorskou. Die konsepfiets het 'n parallel-tweelingenjin wat rooilyn by 14,000 rpm. Honda het gesê dat "die aandag aan detail in die funksionele komponente die Liggewigsupersportkonsep 'n kwaliteit buite sy klas gee, wat die ontwerprigting van Honda se volgende generasie liggewigsupersportmodelle aandui."


</doc>
<doc id="121773" url="https://af.wikipedia.org/wiki?curid=121773" title="Erfsade">
Erfsade

Erfsade verwys na bestuifde plantsade wat van geslag tot geslag oorgedra is, gewoonlik 'n taksonomiese klassifikasie wat onder die subspesie voorkom, wat minstens 40 tot 50 jaar oud is, en gewoonlik nie meer beskikbaar is in die kommersiële saadhandelmark nie.

'n Voorbeeld van erfsade is erftamaties, wat dikwels 'n beter geur, kleur of tekstuur vir 'n tuinier bied, maar nie die houvermoë (rakleeftyd), eenvormige kleur en vorm, weerstand teen siektes of vroeë volwassenheid het wat hulle kommersieel lewensvatbaar sou maak nie.

Erfsade is deur saadbewaringsorganisasies en tuiniers oor die jare versamel, aangesien groter saadmaatskappye gewoonlik net op hibriedvariëteite met kommersiële waarde fokus.


</doc>
<doc id="121775" url="https://af.wikipedia.org/wiki?curid=121775" title="Sakrekenaar">
Sakrekenaar

'n Sakrekenaar is 'n klein draagbare elektroniese toestel wat gebruik word om berekeninge, wat wissel van basiese rekenkunde tot komplekse wiskunde, uit te voer.



</doc>
<doc id="121776" url="https://af.wikipedia.org/wiki?curid=121776" title="Doesburg">
Doesburg

Doesburg is ’n stad en munisipaliteit in die Nederlandse provinsie Gelderland.




</doc>
<doc id="121777" url="https://af.wikipedia.org/wiki?curid=121777" title="Culemborg">
Culemborg

Culemborg (vroeër "Kuilenburg" of "Kuylenburgh" genoem) is 'n stad en munisipaliteit in die Neder-Betuwe, in die Nederlandse provinsie Gelderland. Die munisipaliteit het 27 674 inwoners (1 April 2016, bron: CBS) en 'n oppervlakte van 31,23 km² (waarvan 1,49 km² water is). Binne die munisipale grense lê die woonbuurt Goilberdingen.



</doc>
<doc id="121778" url="https://af.wikipedia.org/wiki?curid=121778" title="Jack Swigert">
Jack Swigert

John Leonard "Jack" Swigert (* 30 Augustus 1931 – † 27 Desember 1982) was 'n Amerikaanse toetsvlieënier, meganiese en lugvaartingenieur, Nasa-ruimtevaarder en een van slegs 24 mense wat na die Maan gevlieg het. Hy was deel van die Apollo 13-missie.

Voordat hy in 1966 by NASA aangesluit het, was hy 'n burgerlike toetsvlieënier en vegvlieënier in die "Air National Guard". Hy was gewerf as deel van Ruimtevaardergroep 5.

Nadat hy by NASA bedank het, is hy verkies tot die Amerikaanse Huis van Verteenwoordigers vir die deelstaat Colorado se 6de distrik. Hy sterf egter voordat hy ingesweer kon word.



</doc>
<doc id="121780" url="https://af.wikipedia.org/wiki?curid=121780" title="Andries du Toit">
Andries du Toit

Andries du Toit (* 8 Augustus 1813 – † 15 Augustus 1883, Middelburg, Tvl.) was die eerste landdros van Pretoria en die man wat die dorpie in 1857 in erwe uitgemeet het.

Du Toit het hom in 1857 op ’n stuk grond gevestig wat aan Pretoria gegrens het. Dié grond het hy vir ’n Basoeto-ponie van pres. M.W. Pretorius geruil en dit Arcadia genoem, die teenswoordige voorstad. Ook in 1857 is hy as eerste landdros van die dorp aangewys, waarna hy dit in erwe uitgemeet het. 



</doc>
<doc id="121783" url="https://af.wikipedia.org/wiki?curid=121783" title="Van der Walt">
Van der Walt

Van der Walt is 'n Afrikaanse familienaam wat algemeen in Suid-Afrika aangetref word.

Bekende van der Walts is:



</doc>
<doc id="121785" url="https://af.wikipedia.org/wiki?curid=121785" title="Cornelis Moll">
Cornelis Moll

Cornelis Moll (Kaapstad, Kaapkolonie, 1810 – Nylstroom, Transvaal, 25 April 1880) was koerantman en landdros in die Zuid-Afrikaansche Republiek.

Moll was in sy geboortestad van 1837 af saam met C.E. Boniface aan die redaksie van die nuusblad "De Meditator" verbonde. Op 5 April 1844 het hy saam met Boniface die eerste Natalse koerant, "De Natalier", uitgegee wat in November 1846 deur "De Patriot" vervang is. Op 25 September 1857, toe hy goewermentsekretaris was, het hy saam met sy seun C.P. Moll jr. as drukker in Potchefstroom die "Staats Courant" begin. Van 1864 tot 1867 was hy landdros van Pretoria en tot sy dood van die distrik Waterberg.



</doc>
<doc id="121790" url="https://af.wikipedia.org/wiki?curid=121790" title="Trans Europ Express">
Trans Europ Express

Trans Europ Express (TEE) was 'n moderne standaard vir sneltreine op spoorwegroetes in lidlande van die Europese Ekonomiese Gemeenskap (EEG), Oostenryk en Switserland. TEE-treine, wat in 1957 in bedryf gestel is en in 1987 deur nuwe EuroCity-treine vervang is, was beperk tot die eerste klas. Enkele TEE-spoorwaens is nog tot 1 Junie 1996 op ander treinroetes gebruik.

Op sy hoogtepunt in 1974 het die TEE-netwerk uit 45 treinroetes bestaan wat 130 Europese stede met mekaar verbind het, vanaf Spanje in die weste tot Oostenryk in die ooste, en van Denemarke in die noorde tot Suid-Italië.

In 1955 het die nasionale spoorwegadministrasies van Frankryk, Wes-Duitsland, Italië, Switserland en die Benelux-lande besluit om internasionale sneltreindienste tussen die belangrikste metropole van Wes-Europa aan te bied om reistye merkbaar te verkort en om die toenemende mededinging deur motors en vliegtuie die hoof te bied. Die konsep het voorsiening gemaak vir 'n nuwe vloot van luukse treinstelle met lugreëling wat oor grense heen sou ry en beperk sou bly tot die eerste klas.

Die eerste TEE-treinstelle is nog deur dieselenjins aangedryf, maar reeds vanaf 1961 het die Switserse Federale Spoorweë SBB/CFF/FFS die eerste elektriese RAe TEE II-treinstelle in bedryf gestel wat versoenbaar was met alle vier gebruiklike Europese kragstelsels. Hul ontwerp en meubilering was 'n huldeblyk aan luukse treine van vroeëre dekades wat met die allernuutste tegnologie gekombineer is om aan passasiers 'n buitengewone reiservaring te verskaf. In die beginjare was treine gevolglik dikwels vol bespreek.

Die Switserse Spoorweë se befaamde TEE II-treinstel is in 2003 as museumtrein van die "Stiftung Historisches Erbe der SBB" (Historiese Erfenisstgting van die SBB) weer in bedryf gestel.


</doc>
<doc id="121791" url="https://af.wikipedia.org/wiki?curid=121791" title="Wêreldbeskouing">
Wêreldbeskouing

'n Omvattende wêreldbeskouing is die fundamentele kognitiewe oriëntasie van 'n individu of gemeenskap wat die geheel van die individu of die samelewing se kennis en standpunt of gesigspunt insluit. 'n Wêreldbeskouing kan natuurlike filosofie insluit; fundamentele, eksistensiële en normatiewe veronderstellings; of temas, waardes, emosies en etiek. Die term is 'n leenvertaling van die Duitse woord "Weltanschauung", saamgestel uit "Welt" ("wêreld") en "Anschauung" ("uitkyk" of "beskouing'). Die Duitse woord word ook soms in Afrikaans en Engels gebruik.

Dit is 'n begrip wat grondliggend is tot die Duitse filosofie en epistemologie, en verwys na 'n "wye wêreld-persepsie". Verder verwys dit na die raamwerk van idees en oortuigings wat 'n globale beskrywing vorm waardeur 'n individu, groep of kultuur na die wêreld kyk, dit interpreteer en interaksie daarmee het.

Wêreldbeskouing bly 'n verwarrende begrip en word op verskillende wyses deur taalkundiges en sosioloë gebruik. Dit is om hierdie rede dat James Underhill vyf subkategorieë voorstel: hoe jy die wêreld sien, hoe jy die wêreld bedink, jou kulturele ingesteldheid, jou persoonlike wêreld en jou perspektief (sien Underhill 2009, 2011 en 2012).

Daar word dikwels aanvaar dat wêreldbeskouings op 'n bewuste vlak werk, wat onmiddellik verwoord en bespreek kan word, in teenstelling daarmee dat dit op 'n dieper, pre-bewussynsvlak bestaan, soos die idee van "grond" in Gestalt-sielkunde en mediaontleding. Kern-wêreldbeskouing-oortuigings is egter dikwels diep gewortel, en individue oordink dit selde, en word net in oomblikke van geloofkrisisse na die oppervlak gebring.

Die skepper van die idee dat taal en wêreldbeskouing onlosmaaklik is, is die Pruisiese filoloog Wilhelm von Humboldt (1767-1835). Von Humboldt het aangevoer dat taal deel is van die kreatiewe avontuur van die mensdom. Kultuur- en taalgemeenskappe ontwikkel gelyktydig en kan nie sonder mekaar ontwikkel nie. In skrille kontras met taalkundige determinisme, wat taal as 'n beperking, 'n raamwerk of 'n gevangenis beskou, het Humboldt gesê spraak is inherent en implisiet kreatief. Mense neem hul plek in spraak in en hou aan om taal en denke deur hul kreatiewe gesprekke te verander. 

Een van die belangrikste begrippe in kognitiewe filosofie en kognitiewe wetenskappe is die Duitse begrip van weltanschauung"." Die begrip word dikwels gebruik om te verwys na 'n "wye wêreldbeskouing" van 'n volk, gesin of persoon. Die wêreldbeskouing van 'n volk is afkomstig van hul unieke wêreldervaring, wat hulle oor 'n paar eeue ervaar het. Die taal van 'n volk weerspieël die weltanschauung van daardie mense in die vorm van sy sintaktiese strukture en onvertaalbare konnotasies en denotasies.

'n Wêreldbeskouing kan uitgedruk word as die fundamentele kognitiewe, emosionele en evaluerende voorveronderstellings wat 'n groep mense maak oor die aard van dinge, en wat hulle gebruik om hul lewens te orden.

As dit moontlik was om 'n kaart te maak van die wêreld met "weltanschauung" as die grondslag, sou waarskynlik gesien word dat dit oor politieke grense heen gaan – weltanschauung is die produk van politieke grense en gemeenskaplike ervarings van mense van 'n geografiese streek, omgewings-klimaatstoestande, die ekonomiese hulpbronne wat beskikbaar is, sosiokulturele stelsels en die taalfamilie.

As die Sapir-Whorf-hipotese korrek is, sou die wêreldbeskouingkaart van die wêreld soortgelyk wees aan die taalkundige kaart van die wêreld. Maar dit sal ook byna ooreenstem met 'n kaart van die wêreld wat gemaak is volgens mense se musiek.

Namate natuurlike taal die manifestasies word van wêreldbeskouing, kom die literatuur van 'n volk met 'n gemeenskaplike "weltanschauung" na vore as holistiese voorstellings van die wyewêreldpersepsie van die mense. Gevolglik het die omvang en die gemeenskaplikheid tussen die wêreld se volk-romans 'n manifestasie geword van die gemeenskaplikheid en omvang van 'n wêreldbeskouing.

Epiese gedigte word dikwels gedeel deur mense oor politieke grense en geslagte heen. Voorbeelde van sulke romans sluit in die "Nibelungenlied" van die Germaanse mense, die "Iliad" vir die Antieke Grieke en Gehelleniseerde samelewings, die "Silappadhikaram" van die Tamil-mense, die "Ramayana" en "Mahabharata" van die Hindoes, die "Gilgamesh" van die Mesopotamiese-Sumeriese beskawing, "Die boek van 'n duisend en een nagte" van die Arabiese wêreld en die "Sundiata"- epiese gedig van die Mandé-mense.

Die term wêreldbeskouing dui op 'n omvattende stel menings, wat beskou word as 'n organiese eenheid, wat regoor die wêreld as die medium van die menslike bestaan. Wêreldbeskouing dien as 'n raamwerk vir die skep van die verskillende dimensies van menslike persepsie en ervaring soos kennis, politiek, ekonomie, godsdiens, kultuur, wetenskap en etiek. Byvoorbeeld, die wêreldbeskouing van kousaliteit wat in een rigting, siklies of in 'n spiraal beweeg, skep 'n raamwerk van die wêreld wat hierdie stelsels van oorsaaklikheid weerspieël.

'n Eenrigtingsiening van kousaliteit kom voor in sommige monoteïstiese beskouings van die wêreld met 'n begin en 'n einde en 'n enkele groot krag met 'n enkele einde (bv. die Christendom en Islam), terwyl 'n sikliese wêreldbeskouing van kousaliteit teenwoordig is in godsdienstige tradisies wat siklies en seisoenaal is en waarin die gebeure en ervarings hulself in sistematiese patrone herhaal (bv. Zoroastrisme, Mithraïsme en Hindoeïsme). Hierdie wêreldbeskouings van oorsaaklikheid is nie net onderliggend aan godsdienstige tradisies nie, maar ook ander aspekte van denke, soos die doel van geskiedkundige, politieke en ekonomiese teorieë, en stelsels soos demokrasie, outoritarisme, anargisme, kapitalisme, sosialisme en kommunisme.

Die wêreldbeskouing van 'n lineêre en nie-lineêre oorsaaklikheid skep verskeie verwante/botsende dissiplines en benaderings in wetenskaplike denke. Die weltanschauung van die tydelikheid van 'n handeling of gebeurtenis lei tot die onderliggende diversifikasie soos "determinisme" teenoor "vrye wil". 'n Wêreldbeskouing van vrye wil lei tot dissiplines wat deur eenvoudige wette bepaal word wat konstant bly, staties is, en empiries wat die wetenskaplike metode betref, terwyl 'n wêreldbeskouing van determinisme dissiplines skep wat dikwels deur generatiewe en rasionalistiese stelsels beheer word wat die wetenskaplike metode betref.

Sommige vorme van filosofiese naturalisme en materialisme verwerp die geldigheid van entiteite wat ontoeganklik is vir die natuurlike wetenskap. Hulle sien die wetenskaplike metode as die betroubaarste model om 'n begrip van die wêreld te ontwikkel.

Nishida Kitaro het breedvoerig oor die "godsdienstige wêreldbeskouing" geskryf in sy ondersoek van die filosofiese betekenis van Oosterse godsdienste.

Die Neo-Calvinis Dawid Naugle skryf in "Wêreldbeskouing: Die geskiedenis van 'n konsep": "Deur na die Christendom as 'n wêreldbeskouing te kyk, is een van die belangrikste ontwikkelings in die onlangse geskiedenis van die kerk."

Die Christelike denker James W. Vader definieer 'n wêreldbeskouing as " 'n verbintenis, 'n fundamentele oriëntasie van die hart, wat uitgedruk kan word as 'n storie of in 'n stel voorveronderstellings (aannames wat waar kan wees, gedeeltelik waar, of heeltemal vals) waaroor ons (bewustelik of onbewustelik, konsekwent of inkonsekwent) betreffende die basiese konstruksie van die werklikheid beskik, en wat die fondament bied waarop ons leef en beweeg en in ons wese beskik." Hy beveel aan dat "ons almal moet dink in terme van wêreldbeskouings, met ander woorde met 'n bewustelikheid nie slegs van ons eie wyse van dink nie, maar ook dié van ander mense, sodat ons ander eers kan verstaan en dan opreg met hulle kan kommunikeer in ons pluralistiese samelewing."

Die verbintenis wat James W. Sire noem, kan verder uitgebrei word. Die wêreldbeskouing verhoog die verbintenis daartoe om die wêreld te dien. Met die verandering van 'n persoon se siening teenoor die wêreld, kan hy/sy gemotiveer wees om die wêreld te dien. Hierdie bedieningshouding word deur Tareq M Zayed weergegee as die "Bevrydende Wêreldbeskouing" in sy "Geskiedenis van die bevrydende wêreldbeskouing van die Moslem-leerders".

Die filosofiese belang van wêreldbeskouings het in die 20ste eeu toenemend duidelik geword vir 'n aantal redes, soos die toename van kontak tussen kulture en die mislukking van 'n paar aspekte van die Verligting-tydperk, soos die rasionalistiese beskouing dat alle waarheid net met die rede verkry kan word. Wiskundige logika het getoon dat fundamentele keuses van aksiomas noodsaaklik is in deduktiewe redenering en dat, selfs nadat aksiomas gekies is, nie alles wat waar was in 'n gegewe logiese stelsel bewys kan word nie. Sommige filosowe glo die probleme strek sover as "die teenstrydighede en mislukkings wat die Verligting se pogings om universele morele en rasionele beginsels te identifiseer, frustreer het"; hoewel die Verligting se beginsels soos universele stemreg en die universele verklaring van menseregte deur baie aanvaar word, indien dit nie as vanselfsprekend beskou word nie.

Terwyl Leo Apostel en sy volgelinge volhou dat individue wêreldbeskouings kan bou, beskou ander skrywers wêreldbeskouings as iets wat op 'n gemeenskapsvlak, of op 'n onbewuste manier werk. Byvoorbeeld, as 'n mens se wêreldbeskouing bepaal word deur 'n mens se taal, soos volgens 'n weergawe van die Sapir-Whorf-hipotese, sou 'n mense 'n nuwe taal moet aanleer of uitdink om 'n nuwe wêreldbeskouing te kan bou.

Volgens Apostel is 'n wêreldbeskouing 'n ontologie, of 'n beskrywende model van die wêreld. Dit moet bestaan uit hierdie ses elemente: 

Roland Muller het voorgestel dat van al die kulture oor die wêreld heen, kan die kulturele wêreldbeskouing afgebreek word in drie afsonderlike wêreldbeskouings.

In 'n skuld-onskuld-gefokusde kultuur, fokus denkrigtings op deduktiewe redenering, oorsaak en effek, goeie vrae en die proses. Kwessies word dikwels as swart en wit gesien. Skriftelike kontrakte is uiters belangrik. Kommunikasie is direk en kan kortaf wees.

Samelewings met 'n oorwegend eer-skaamte-wêreldbeskouing leer kinders om eerbare keuses te maak volgens die situasies waarin hulle hulself bevind. Kommunikasie, interpersoonlike interaksie en saketransaksies is baie verhoudinggedrewe, met elke interaksie wat 'n uitwerking op die eer-skaamtestatus van die deelnemers het. In 'n eer-skaamte-samelewing is die belangrikste doel om skaamte te vermy en deur ander mense as eervol beskou te word. Die eer-skaamte-paradigma is veral sterk in Asië en die Midde-Ooste.

In sommige kulture kan duidelik bespeur word dat dit volgens 'n mag-vrees-wêreldbeskouing werk. In hierdie kulture is dit baie belangrik om die mense rondom jou te kan takseer en weet waar hulle in 'n ranglys volgens hul vlak van mag hoort. Dit kan ten goede of ten slegte aangewend word. 'n Welwillende koning heers met mag en sy burgers ondersteun hom ten volle sodat hy sy mag uitoefen. In teenstelling daarmee gebruik 'n genadelose diktator sy mag om 'n kultuur van vrees te skep waar sy burgers onderdruk word.

Dit is nie so eenvoudig as om te sê dat elke persoon een van hierdie drie kulture verteenwoordig nie. Elke individu is eerder 'n mengsel van die drie. 'n Persoon kan byvoorbeeld grootword in 'n mag-vrees-samelewing, in 'n eer-skaamte-familie en skool toe gaan onder 'n skuld-onskuld-stelsel.


</doc>
<doc id="121792" url="https://af.wikipedia.org/wiki?curid=121792" title="Dalton se wet">
Dalton se wet

In chemie en fisika stel Dalton se wet (ook Dalton se wet van parsiële druk) dat die totale druk van 'n mengsel van nie-reagerende gasse gelyk is aan die som van die parsiële-druk van die individuele gasse. Hierdie empiriese wet is in 1801 deur John Dalton waargeneem en in 1802 gepubliseer en is verwant aan die ideale gaswette.

Die druk van 'n mengsel van nie-reagerende gasse kan soos volg gedefinieer word:

waar "p", "p", …, "p" die parsiële druk van elke komponent verteenwoordig.

waar "y" die molfraksie is van die "i" komponent in die totale mengsel van "n" komponente.



</doc>
<doc id="121794" url="https://af.wikipedia.org/wiki?curid=121794" title="Stuart Roosa">
Stuart Roosa

Stuart Allen "Stu" Roosa (16 Augustus 1933 – 12 Desember 1994), (Kolonel, Amerikaanse Lugmag), was 'n Amerikaanse lugvaart ingenieur, Amerikaanse Lugmag vlieënier, toetsvlieënier en NASA ruimtevaarder. Hy was die bevelvoerder van die beheermodule vir die Apollo 14 missie. Hierdie missie het plaasgevind vanaf 31 Januarie 1971 tot 9 Februarie 1971. Dit was die derde missie wat mense op die maan geplaas het. Roosa se twee kollegas vir die missie was Alan Shepard en Edgar Mitchell. Terwyl Shepard en Mitchell twee dae op die maan se oppervlakte deurgebring het, het Roosa eksperimente gedoen. Roosa is een van slegs 24 persone wat na die maan gevlieg het. Hy was gewerf as deel van Ruimtevaardergroep 5.



</doc>
<doc id="121796" url="https://af.wikipedia.org/wiki?curid=121796" title="Alfred Worden">
Alfred Worden

Alfred Merrill "Al" Worden (7 Februarie 1932 - ; Kolonel Amerikaanse Lugmag) is 'n Amerikaanse ruimtevaarder en ingenieur. Hy was die bevelvoerder van die beheermodule vir die Apollo 15 missie in 1971. Hy is een van slegs 24 persone wat na die maan gevlieg het. Hy was gewerf as deel van Ruimtevaardergroep 5.



</doc>
<doc id="121797" url="https://af.wikipedia.org/wiki?curid=121797" title="Fermat se reghoekigedriehoekstelling">
Fermat se reghoekigedriehoekstelling

Fermat se reghoekigedriehoekstelling is 'n nie-bestaan bewys in die getalteorie, die enigste volledige bewys wat deur Pierre de Fermat nagelaat is. Dit het verskeie ekwivalente formulerings:

'n Onmiddellike gevolg van die laaste van hierdie formulerings is dat Fermat se laaste stelling waar is vir die eksponent n = 4.

In 1225 is Fibonacci uitgedaag om 'n konstruksie te vind vir drievoudige kwadraatgetalle wat eweredig van mekaar afgestrek is, 'n rekenkundige vordering vorm en vir die spasiëring tussen hierdie getalle, wat hy 'n kongruum genoem het. Een manier om Fibonacci se oplossing te beskryf is dat die getalle wat gekwadrateer moet word, die verskil is van bene, skuinssy en som van bene van 'n Pythagoreaanse driehoek en dat die kongruum vier keer die oppervlakte van dieselfde driehoek is. In sy latere werk oor die kongruumprobleem, gepubliseer in Die Boek van Kwadrate, het Fibonacci opgemerk dat dit onmoontlik is vir 'n kongruum om self 'n kwadraatgetal te wees, maar het nie 'n bevredigende bewys van hierdie feit voorgelê nie.

As drie kwadrate formula_3, formula_4, en formula_5 'n rekenkundige vordering kon vorm waarvan die kongruum ook 'n vierkant formula_6 was, dan sou hierdie getalle die Diophantynse vergelykings bevredig
Dit wil sê, volgens die Pythagorese stelling, sou hulle twee heelgetal reghoekige driehoeke vorm waarin die paar formula_9 een been en die skuinssy van die kleiner driehoek gee en dieselfde paar vorm ook die twee bene van die groter driehoek. Maar as (soos Fibonacci beweer het) geen kwadraatkongruum kan bestaan nie, dan kan daar geen twee heelgetalle reghoekige driehoeke wees wat op hierdie manier twee kante deel nie.

Aangesien die kongrua presies die getalle is wat vier keer die gebied van 'n Pythagorese driehoek is, en aangesien vermenigvuldiging met vier nie verander of 'n getal vierkantig is nie, is die bestaan van 'n kwadraatkongruum gelykstaande aan die bestaan van 'n Pythagorese driehoek met 'n vierkantige area. Dit is hierdie variant van die probleem wat Fermat se bewys betref: hy toon dat daar nie so 'n driehoek is nie. By die oorweging van hierdie probleem is Fermat nie deur Fibonacci geïnspireer nie, maar deur 'n uitgawe van Diophantus gepubliseer deur Claude Gaspard Bachet de Méziriac. Hierdie boek beskryf verskeie spesiale reghoekige driehoeke waarvan die gebiede vorms het wat verband hou met vierkante, maar het nie die geval van gebiede wat hulself kwadreer oorweeg nie.

Deur die vergelykings vir die twee Pythagorese driehoeke hierbo te herrangskik, en dan saam te vermenigvuldig, kry mens die enkeldiophantiese vergelyking
wat kan vereenvoudig word 
Omgekeerd kan enige oplossing vir hierdie vergelyking in berekening gebring word om 'n vierkante kongruum te gee. Die oplosbaarheid van hierdie vergelyking is dus gelyk aan die bestaan van 'n vierkante kongruum. Maar, as Fermat se laaste stelling vals was vir die eksponent formula_12, dan sal een van die drie getalle in enige teenvoorbeeld ook vier getalle gee wat hierdie vergelyking oplos. Daarom impliseer Fermat se bewys dat geen Pythagorese driehoek 'n vierkantige area het nie, dat hierdie vergelyking geen oplossing het nie en dat hierdie geval van Fermat se laaste stelling waar is.

Nog 'n ekwivalente formulering van dieselfde probleem behels kongruente getalle, die getalle wat gebiede van reghoekige driehoeke is waarvan die drie kante al rasionale getalle is. Deur die kante van 'n gemeenskaplike noemer te vermenigvuldig, kan enige kongruente getal in die gebied van 'n Pythagorese driehoek omskep word, waaruit volg dat die kongruente getalle presies die getalle is wat gevorm word deur 'n kongruum te vermenigvuldig met die vierkant van 'n rasionale getal. Daar is dus geen vierkante kongruum as en slegs as die getal 1 nie 'n kongruente getal is nie. Ekwivalent is dit onmoontlik vir 'n vierkant (die geometriese vorm) en 'n reghoekige driehoek om beide gelyke areas en alle sye in ooreenstemming met mekaar te hê.

Nog 'n soortgelyke vorm van Fermat se stelling behels die elliptiese kromme wat bestaan uit die punte waarvan die Cartesiese koördinate formula_13 die vergelyking bevredig
Hierdie vergelyking het die ooglopende pare oplossings (0,0), (1,0) en (-1,0). Fermat se stelling is gelykstaande aan die stelling dat dit die enigste punte op die kromme is waarvoor beide x en y rasioneel is.

Gedurende sy leeftyd het Fermat verskeie ander wiskundiges uitgedaag om die nie-bestaan van 'n Pythagorese driehoek met vierkantige oppervlak te bewys, maar het nie die bewys self gepubliseer nie. Hy het egter 'n bewys in sy kopie van Bachet se Diophantus geskryf, wat sy seun postuum ontdek en gepubliseer het.

Fermat se bewys is 'n bewys deur oneindige afkoms. Dit toon aan dat, uit enige voorbeeld van 'n Pythagoreaanse driehoek met vierkantige area, 'n kleiner voorbeeld kan ontstaan. Aangesien Pythagorese driehoeke positiewe heelgetaloppervlaktes het, en daar nie 'n oneindige afnemende volgorde van positiewe heelgetalle bestaan nie, kan daar ook nie 'n Pythagorese driehoek met vierkantige oppervlakte bestaan nie.

Veronderstel in meer detail dat x, y en z die heelgetalle van 'n regte driehoek met vierkantige oppervlakte is. Deur te verdeel deur enige algemene faktore, kan 'n mens aanvaar dat hierdie driehoek primitief is en uit die bekende vorm van alle primitiewe Pythagorea-driedubbels, kan mens x = 2pq, y = p ^ {2} -q ^ {2} stel en z = P ^ {2} + q ^ {2}, waardeur die probleem getransformeer word om relatief prima heelgetalle p en q te vind (een daarvan is ewe) sodat pq (p ^ {2} -q ^ {2}) vierkante is. Die vier lineêre faktore p, q, p + q, en p-q is relatief prima en moet dus self vierkante wees; Laat p + q = r ^ {2} en p-q = s ^ {2}. Beide r en s moet vreemd wees aangesien presies een van p of q ewe is en die ander een is vreemd. Daarom is beide (rs) en (r + s) selfs, waarvan een deelbaar is met 4. Uit hierdie twee getalle ontleen Fermat nog twee getalle u = (rs) / 2 en v = (r + s) / 2, een daarvan is selfs in die vorige sin. Omdat u ^ {2} + v ^ {2} = p 'n vierkant is, is u en v die bene van 'n ander primitiewe Pythagoreaanse driehoek waarvan die area (uv) / 2 = q / 4. Aangesien q self 'n vierkant is en aangesien uv selfs is, is q / 4 'n vierkant. So, 'n Pythagorasiese driehoek met vierkantige area lei tot 'n kleiner Pythagoreaanse driehoek met vierkantige oppervlakte, wat die bewyse voltooi.


</doc>
<doc id="121801" url="https://af.wikipedia.org/wiki?curid=121801" title="Glendale, Kalifornië">
Glendale, Kalifornië

Glendale [ˈɡlɛndeɪl] is 'n stad in Los Angeles County, die mees bevolkte distrik in die Amerikaanse deelstaat Kalifornië. Sy bevolking is in 2014 op iets meer as 200 000 beraam wat van Glendale die derde grootste nedersetting in Los Angeles County en die 23ste grootste in die deelstaat maak. Glendale is sowat 8 myl (13 km) noord van die middestad van Los Angeles geleë.

Glendale, 'n voorstad in die Groter Los Angelesgebied, is in die uiterste suidooste van die San Fernando-vallei geleë en word deur die Verdugo-berge in twee dele verdeel. Dit word in die noordweste begrens deur twee stadsdele van Los Angeles, Sun Valley en Tujunga; in die noordooste deur La Cañada Flintridge en die nie-geïnkorporeerde gebied van La Crescenta; in die weste deur Burbank en Griffith Park; in die ooste deur Eagle Rock en Pasadena; in die suide deur Atwater Village; en in die suidooste deur Glassell Park. Vier groot snelweë – Golden State Freeway, Ventura Freeway, Glendale Freeway en Foothill Freeway – loop deur die stad. 'n Aantal bekende ondernemings en rolprentateljees het hulle in Glendale gevestig, waaronder "Disney Consumer Products", "DreamWorks Studios" en "Walt Disney Animation Studios".

Glendale huisves een van die grootste gemeenskappe van Amerikaners van Armeense afkoms. In Forest Lawn Memorial Park, 'n begraafplaas in privaatbesit, het naas plaaslike inwoners ook talle bekende persoonlikhede – onder wie Nat King Cole en sy dogter Natalie Cole, Michael Curtiz, Sammy Davis Jr., Clark Gable, Michael Jackson (in die Groot Mausoleum), William Mulholland, Elizabeth Taylor en Spencer Tracy – hul laaste rusplek gevind. Grand Central Airport was die vertreklughawe vir die eerste kommersiële transkontinentale vlug van wes na oos deur Charles Lindbergh.


</doc>
<doc id="121804" url="https://af.wikipedia.org/wiki?curid=121804" title="Le Roux">
Le Roux

Le Roux is 'n Afrikaanse familienaam (van Franse oorsprong) wat algemeen in Suid-Afrika aangetref word.

Bekende Le Roux's is:



</doc>
<doc id="121808" url="https://af.wikipedia.org/wiki?curid=121808" title="Antonie Kock">
Antonie Kock

Antonie François Kock (Antonius of Antoine, plaas Bronkhorstfontein, distrik Potchefstroom, Transvaal, 20 September 1869 – Pretoria, Suid-Afrika, 13 Julie 1948) was ’n regter in die Zuid-Afrikaansche Republiek, maar het die laaste 43 jaar van sy lewe in ’n inrigting vir geestelik versteurdes deurgebring.

Kock was die jongste seun van Johannes Hermanus Michiel Kock, regeringslid van die ZAR en Boeregeneraal, en sy vrou, Catharina Christina Susanna Schoeman, 'n dogter van kmdt.-genl. Stephanus Schoeman. Kock het op Potchefstroom en in Pretoria skoolgegaan en in 1885 'n beurs vir verdere studie in Europa verwerf. Hy het vervolgens in Doetinchem, Rotterdam, Edinburgh en Londen in die regte studeer en op 19 November 1894 is hy as advokaat aan die Middle Temple toegelaat.

Ná sy terugkeer in Suid-Afrika in Junie 1895 is hy toegelaat om van Julie daardie jaar af as advokaat in Pretoria te praktiseer. In September 1897 het hy om 'n amp op die regbank aansoek gedoen, 'n prosedure wat destyds nie heeltemal ongewoon was nie – en in Junie 1898 (volgens ’n ander bron op 8 Junie 1897) is hy op 28-jarige leeftyd as vyfde strafregter van die hooggeregshof van die ZAR aangestel. Kock was een van die jongste mense in Suid-Afrika wat dié amp beklee het. Ses maande later het hy as regter opgetree in die omstrede saak waarin 'n Johannesburgse polisieman, Barend Stephanus Jones, daarvan aangekla is dat hy 'n uitlander, Thomas Jackson Edgar, wederregtelik doodgeskiet het. Jones is vrygespreek, maar weens die uitlander-agitasie teen die regering van pres. Paul Kruger in dié jare, het gemoedere hoog geloop: daar was groot onenigheid oor die korrektheid al dan nie van Kock se uitspraak en die saak is gebruik om gevoelens teen die Boere aan te wakker.

Met die uitbreek van die Tweede Vryheidsoorlog in Oktober 1899 het Kock hom by die Boeremagte aangesluit en as hoof van sy vader se staf die rampspoedige slag by Elandslaagte (21 Oktober 1899) meegemaak waartydens sy vader noodlottig gewond is. Hierna het hy hom by genl. Lucas Meyer gevoeg, op 5 en 6 Januarie 1900 aan die slag by Platrand deelgeneem en was hy daarna drie maande lank op Colenso gestasioneer. Met die Britse opmars na Pretoria in die herfs van 1900 was Kock aan die Rand bedrywig en het hy voorgeneem om die goudmyne te vernietig. Die spesiale kommandant van die Witwatersrand, F.E.T Krause, het dié plan verydel en Kock op 2 Junie in hegtenis laat neem.

Nadat Kock aanvanklik in die Johannesburgse Fort opgesluit was, is hy na Pretoria geneem waar waarnemende president S.W. Burger hom vrygelaat het. Ná die Britte se inname van Pretoria op 5 Junie 1900 het Kock 'n tyd lank aan skermutselinge rondom die stad deelgeneem en daarna met die Boereleiers ooswaarts uitgewyk. Op Machadodorp is hy as president van die militêre hof aangestel, terwyl hy ook op Komatipoort regsaangeleenthede vir die Boerekommando's behartig het. Oor Delagoabaai is hy daarna na Europa waar hy pres. S.J.P. Kruger by geleentheid ontmoet het.

Maar vermom en onder ’n vals naam het hy na Suid-Afrika teruggekeer om verder aan die oorlog deel te neem. By Graaff-Reinet het die Britte hom gevang en aanvanklik as rebel ter dood veroordeel. Dié vonnis is later versag tot lewenslange verbanning, maar Kock kon dit regkry om uit die Umbilokamp in Durban te ontsnap.

Eindelik het hy in 1902 ná die vrede teësinnig die eed van getrouheid afgelê. Hy het in Johannesburg as advokaat begin praktiseer en was ook redakteur van die blad "De Transvaler", om so ’n bydrae tot die heropbou van die Boerevolk te lewer.

Benewens sy "Verdragen der Zuid-Afrikaansche Republiek" (Pretoria, 1897) en "Beknopt handboek voor het notaris ambt in de Z.A. Republiek" (saam met H.N. de Wilde) (Amsterdam, 1899) het Koch ook 'n digbundel, "De geïspireerde gedichten van Antonie François Kock" gepubliseer. Ter inleiding van hierdie werk is 'n uitvoerige biografiese skets van die digter verstrek.

Hy was getroud met Gertruida Catharina Kock en 'n dogter, Eleanore, is uit dié huwelik gebore. Volgens 'n verwyssing op GenDatabase.com en 'n huweliksertifikaat word Gertruida Catharina Kock se nooiensvan aangedui as Kock. Sy was die dogter van Johan L Kock. Hulle trou op 28 Oktober 1903 te Richmond, Kaap Provinsie.

Reeds voor 1899 het Kock, 'n sensitiewe en godsdienstige man, aan geestesteurings begin ly en in 1905 het hy so 'n ernstige ineenstorting gehad dat hy nie meer in staat was om sy werk voort te sit nie. Die laaste vier dekades van sy lewe het hy in 'n inrigting vir geestelik versteurdes in Pretoria deurgebring, alwaar hy dan ook oorlede is.



</doc>
<doc id="121810" url="https://af.wikipedia.org/wiki?curid=121810" title="Waterbeertjie">
Waterbeertjie

Waterbeertjies ("Tardigrada") in 'n dierefilum wat tot die klade Ecdysozoa behoort.

Hulle is klein diertjies (tot 1,5 mm lank) wat in alle oseane, seë en ander water asook oor die hele wêreld op vogtige plekke op die land voorkom, dikwels in of op plantegroei. Daar is ongeveer 1000 spesies.

Hulle liggaam het vier paar pootjies sonder gewrigte wat kloue dra. Hulle is "eutelies", wat beteken dat die liggaam altyd uit 'n bepaalde getal selle bestaan. Daar is geen bloedvate of asemhalingstelsel nie. Hulle het net soos die "Arthropoda" waaraan hulle verwant is, 'n kutikulum, 'n velletjie en soos ander Ecdysozoa vervel hulle. Die huid bestaan nogtans uit 'n albuminoïed-proteïen en nie uit chitien nie.


</doc>
<doc id="121812" url="https://af.wikipedia.org/wiki?curid=121812" title="Nadezjda Kucher">
Nadezjda Kucher

Nadezjda Kucher (gebore 1983) is 'n Wit-Russiese sopraan.
Sy het die BBC se "Cardiff Singer of the World"-kompetisie in 2015 gewen.


</doc>
<doc id="121813" url="https://af.wikipedia.org/wiki?curid=121813" title="Ken Mattingly">
Ken Mattingly

Thomas Kenneth Mattingly (* 17 Maart 1936 – ) is 'n voormalige Amerikaanse vlootoffisier en vlieënier, lugvaartingenieur, toetsvlieënier, adjunkadmiraal in die Amerikaanse Vloot en Nasa-ruimtevaarder. Hy was deel van die Apollo 16-, STS-4 en STS-51-C-missies. Hy sou op Apollo 13 gevlieg het maar is op kort kennisgewing onttrek weens 'n siekte wat hy vermoedelik opgedoen het. Dit blyk later 'n vals alarm te wees. Hy was later die bevelvoerder van die Apollo 16 se beheermodule. Hy is een van slegs 24 persone wat na die Maan gevlieg het. Hy was gewerf as deel van Ruimtevaardergroep 5.


</doc>
<doc id="121814" url="https://af.wikipedia.org/wiki?curid=121814" title="Ronald Evans">
Ronald Evans

Ronald Ellwin "Ron" Evans (* 10 November 1933 – † 7 April 1990; Kaptein, Amerikaanse Vloot) was 'n Amerikaanse vlootoffisier en vlieënier, elektriese ingenieur, lugvaartingenieur en Nasa-ruimtevaarder. Hy is ook een van slegs 24 mense wat na die Maan gevlieg het.

Evans is in 1966 as Nasa-ruimtevaarder gekeur, as deel van Ruimtevaardergroep 5. Tydens sy enigste ruimtereis was hy die bevelvoerder van die beheermodule as deel van die Apollo 17-missie. Hy het in die beheermodule om die maan gewentel terwyl sy kollegas, Eugene Cernan en Harrison Schmitt, op die maan geland het. Hy het vir 148 uur alleen om die maan gewentel en die rekord staan nog.


</doc>
<doc id="121818" url="https://af.wikipedia.org/wiki?curid=121818" title="Lugvaartingenieurswese">
Lugvaartingenieurswese

Lugvaartingenieurswese is die primêre gebied van die ingenieurswese gemoeid met die ontwikkeling van vliegtuie en ruimtetuie. Dit het twee groot en oorvleuelende takke: lugvaartingenieurswese en ruimtevaartingenieurswese. Avioniese ingenieurswese is soortgelyk, maar handel met die elektroniese kant van lugvaartingenieurswese.

Lugvaartingenieurswese was die oorspronklike term vir die veld. Sedert vliegtegnologie so gevorder het om vaart na die buitenste ruimte in te sluit, word die breër term "ruimte ingenieurswese" algemeen gebruik. Ruimte ingenieurswese, veral die ruimte-tak, is dikwels in die volksmond bekend as "rocket science".


</doc>
<doc id="121822" url="https://af.wikipedia.org/wiki?curid=121822" title="Bab-el-Mandeb">
Bab-el-Mandeb

Die Bab-el-Mandeb (Arabies: باب المندب; letterlik: "Poort van Trane") is 'n seestraat tussen Jemen op die Arabiese Skiereiland en Djiboeti asook Eritrea aan die Horing van Afrika. Dit verbind die Rooisee met die Golf van Aden. Die Bab-el-Mandeb vorm sedert die opening van die Suezkanaal in 1869 'n belangrike roete tussen die Middellandse See en die Indiese Oseaan en dus tussen Europa en Asië.

Die Bab-el-Mandeb vorm die nouste punt tussen Wes-Asië en Oos-Afrika en word deur die eiland Perim in twee waterweë verdeel. Naby Djiboeti se kus is die onbewoonde Sawabi-eilande geleë. Daar is talle Koraalriwwe in dié seestraat.

'n Maatskappy in besit van Tarek bin Laden, Osama bin Laden se halfbroer, beplan die bou van 'n brug oor die Bab-el-Mandeb, om die streek se ekonomie te bevorder en Oos-Afrikanse Moslems tydens die hadj 'n beter toegang tot die Islam se heilige plekke in Mekka en Medina te gee. Maar daar word ook vermoed dat vlugtelinge uit Somalië hierdie roete ná Europa sal neem en Al-Kaïda asook die Islamitiese Staat se terroriste Oos-Afrika makliker kan bereik.


</doc>
<doc id="121827" url="https://af.wikipedia.org/wiki?curid=121827" title="Candle in the Wind">
Candle in the Wind

Candle in the Wind ("Kers in die wind") is 'n liedjie van die Britse musikant Elton John. Die teks is deur Bernie Taupin geskryf. Meer eksemplare is hiervan verkoop as enige ander album nog.

Elton John het die liedjie in 1973 opgeneem en op sy album, "Goodbye Yellow Brick Road", uitgereik. Die liedjie handel oor die lewe van Marilyn Monroe, wat in 1962 (11 jaar vroeër) oorlede is. Een van die temas is dat sy deur die mense om haar uitgebuit is, wat haar laaste eensame jare op aarde gekenmerk het. Die snit verskyn in 1974 as 'n enkelspeler en behaal die 11de plek op die Britse treffersparade. In 1988 is 'n lewendige weergawe uitgereik, wat 'n 5de plek in die Verenigde Koninkryk bereik het.

In 1997 is dit ter nagedagtenis aan Diana, Prinses van Wallis heropgeneem, dié slag met ander lirieke. Elton John was 'n goeie vriend van Diana en het hierdie weergawe tydens haar begrafnis gesing. Hierdeur het hy 'n ooreenkoms tussen die lewens van Monroe en Diana getref. Dit is as 'n enkelspeler uitgereik, waarvan 33 miljoen kopieë verkoop is, wat dit die topverkoper enkelspeler van alle tye maak.

Op 25 Junie 2009 het Elton John die liedjie tydens 'n liefdadigheidskonsert as eerbetoon aan Michael Jackson opgedra, wat ure vroeër oorlede is.


</doc>
<doc id="121833" url="https://af.wikipedia.org/wiki?curid=121833" title="The Canterbury Tales">
The Canterbury Tales

The Canterbury Tales is 'n versameling verhale, party in versvorm, wat in die 14de eeu deur Geoffrey Chaucer geskryf is. In die verhale vertel die pelgrims wat na Canterbury (Kantelberg) reis hulle stories. Dit word as een van die groot letterkundige werke in Engels beskou.

Gesamentlik vorm "The Canterbury Tales" 'n raamvertelling. Hierin word vertel hoe 'n aantal pelgrims saam op reis gaan. Hulle besluit om mekaar onderweg, om die tyd te verwyl, elk vier verhale te vertel. Die pelgrims het uiteenlopende agtergronde, en dit kom ook so in die stories tot uiting. Die temas strek van die liefde, verraad, gierigheid en owerspel. Daar word ook van verskillende vertelgenres gebruik gemaak.

Dit was destyds gebruiklik om literatuur in Frans of Latyn te skryf. Chaucer skryf "The Canterbury Tales" egter in die alledaagse volkstaal, nou Middelengels genoem. Twee van die verhale is in prosavorm, die orige 22 in verse. Sommige verhale is oorspronklik, maar daar is ook verhale wat op ander tekste gebaseer is. Sommige vertellinge is ernstig van aard, ander weer humoristies. Nietemin getuig almal van 'n diep insig in menslike gevoelens en motiewe, wat dit ook vir moderne lesers die moeite werd maak. Die werk verskaf ook 'n beeld van die lewes, praktyke en denkwyse van die tyd. Chaucer se "magnum opus" (groot werk) het egter onvoltooid gebly.



</doc>
<doc id="121836" url="https://af.wikipedia.org/wiki?curid=121836" title="Turkoois">
Turkoois

Turkoois kan na een van die volgende verwys:



</doc>
<doc id="121837" url="https://af.wikipedia.org/wiki?curid=121837" title="Turkoois (mineraal)">
Turkoois (mineraal)

Turkoois is 'n blougroen mineraal en halfedelsteen met formule •4.

Hierdie steen word reeds honderde jare as siersteen op die prys gestel, byvoorbeeld deur die Ou Perse of Amerika se Eerste Nasies. Die naam turkoois is afgelei van Turkye omdat dit vanuit Iran deur hierdie land Europa bereik het.

Turkoois is poreus en kan maklik gekleur word om dit blouer te maak. Die steen is gewoonlik dof en dit word dikwels met 'n polimeer of was geïmpregneer om dit meer glans te gee. Stene moet slegs met water skoongemaak word.


</doc>
<doc id="121838" url="https://af.wikipedia.org/wiki?curid=121838" title="Chalkopiriet">
Chalkopiriet

Chalkopiriet (ook bekend as koperpiriet) is 'n mineraal met die formule . Soos gewoonlik in sulfiede het die koperatoom die oksidasietoestand 1+. Die ysteratoom is Fe(III). Die stof is 'n antiferromagnetiese halfgeleier.

Die struktuur is 'n geordende superstruktuur van die sfaleriet-struktuur. Dit is die argetipe van die strukturbericht-klassifikasie se E1-struktuur. Altwee die Cu- en die Fe-atome het 'n tetraëdriese omringing. Hulle vervang afwisselend die sink-atome van die sfalerietstruktuur en die eenheidsel is twee keer so groot in die c-rigting. Hierdie ordening breek die kubiese simmetrie en resulteer in 'n liggaamsgesentreerde tetragonale struktuur.



</doc>
<doc id="121840" url="https://af.wikipedia.org/wiki?curid=121840" title="Capitol">
Capitol

Die Capitol (of Kapitool) is die gebou in die Amerikaanse hoofstad Washington, D.C. waar die Amerikaanse Kongres vergader. Dit is ook as die Kongresgebou bekend en is die setel van die land se wetgewende gesag.

Die Amerikaanse Kongres, wat hier byeenkom, bestaan uit die Amerikaanse Senaat (verteenwoordiging van twee senatore per deelstaat) sowel as die Amerikaanse Huis van Verteenwoordigers (proporsionele verteenwoordiging na grootte van die deelstaat). Die Capitol is deur die "National Mall" van die Withuis geskei, om simbolies die skeiding met die uitvoerende mag (die president) aan te dui.

Die Capitol is 'n verwysing na die staatsmag van klassieke Rome, waar die Capitol die belangrikste van die sewe heuwels was, waarop die tempel van Juno gestaan het en daar oor die Romeinse munt gewaak het.

Bouwerk aan die Capitol het op 18 September 1793 begin. George Washington (geklee as 'n vrymesselaar) het die hoeksteen tydens 'n seremonie gelê. Die gebou is sterk deur Romeinse argitektuur en masoniese simboliek beïnvloed. Slawe is vir die aanvanklike bouwerk ingespan. Die Senaatsgedeelte is in 1800 afgelewer, terwyl die gedeelte vir die Huis van Verteenwoordigers eers in 1811 gereed was. Die gebou is egter tydens die Oorlog van 1812 deur die Britte verwoes. Herstelwerk begin in 1815 en duur 15 jaar. Die herbou is deur die argitek Benjamin Latrobe gelei. In 1850 is dit verder uitgebrei.

Die Capitool is opvallend in die neoklassieke styl gebou. Ander neoklassieke geboue in Washington D.C. sluit in die Lincoln-monument en die Withuis. In die middel van die gebou is 'n koepel met 'n deursnee van ongeveer 30 meter. Hierdie koepel van gietyster is in 1863 voltooi en het 'n veel kleiner houtkoepel uit 1812 vervang. In die Capitol is borsbeelde van persone wat verdienstelik vir die Verenigde State was, almal Amerikaners, met uitsondering van die Belg Pater Damiaan.


</doc>
<doc id="121843" url="https://af.wikipedia.org/wiki?curid=121843" title="Gewone sering">
Gewone sering

Die Gewone sering ("Syringa vulgaris") is 'n bladwisselende boom wat inheems is aan suidelike Europa, en ook in Suid-Afrika voorkom. Dit staan in Engels bekend as die "Common Lilac".

Die boom kan tot 6 m hoog word. Die onderste dele van die takke is blaarloos. Die bas is liggrys en glad. Die blare is in teenoorgestelde pare gerangskik. Die boonste blaaroppervlak is geelgroen tot donkergroen, terwyl die onderste oppervlak liggroen is. Die blare is haarloos. Ligpers blomme word in groot pluime gedra en is soetgeurig. Die bessies is aanvanklik groen en word bruin wanneer hulle ryp is.



</doc>
<doc id="121845" url="https://af.wikipedia.org/wiki?curid=121845" title="Witspikkel-dikkop">
Witspikkel-dikkop

Die witspikkel-dikkop ("Bathygobius coalitus") is 'n vis wat voorkom in die westelike Indiese Oseaan; dit kom voor aan die ooskus van Afrika vanaf die suide van Mosambiek tot by die Oos-Kaap.

Die vis word tot 12cm lank. Sy lyf is bruin met lang, donker vlekke op en wit kolletjies wat in horisontale rye voorkom. Die vis leef in rotsagtige kusstrande in water wat 0.3 tot 2 m diep is. Hulle is enkellopend en word meestal gevind in gety poele. Hulle vreet klein, bodem ongewerweldes.





</doc>
<doc id="121848" url="https://af.wikipedia.org/wiki?curid=121848" title="Capri">
Capri

Capri (Italiaans: [ˈkaːpri]) is ’n rotseiland en gewilde vakansiebestemming naby die stad Napels in die suide van Italië. Capri is - as een van drie eilande in die Golf van Napels (die twee ander is Ischia en Procida) - in die Italiaanse provinsie Kampanië geleë en beslaan 'n oppervlakte van 10,4 km². Die eiland bestaan uit kalksteen en is bergagtig met steil kranse, maar het ook plat stukke. Die hoogste punt is Monte Solaro (589 meter). Daar is twee dorpe: Capri en Anacapri.

In die somer word die eiland druk deur beide Italiaanse en buitelandse toeriste besoek. Die eiland het twaalf kerke en sewe museums, maar die bekendste aantreklikheid is die Blou Grot (Italiaans: "Grotta Azzurra"). Talle feeste word jaarliks aangebied, waaronder 'n internasionale filmfees.

'n Aantal geregte is na die eiland genoem, onder andere:


</doc>
<doc id="121850" url="https://af.wikipedia.org/wiki?curid=121850" title="Captain Hook">
Captain Hook

Captain Hook (Afrikaans: "Kaptein Hoek") is 'n bose seerower met ’n metaalhaak in die plek van een van sy hande. Hy is die geswore vyand van Peter Pan in die toneelstuk en boek, "Peter Pan", deur J.M. Barrie.

Hook se regterhand is (soos dit 'n tipiese seerower betaam) met 'n haak vervang. Sy hand is in 'n geveg deur Peter Pan afgekap en toe deur 'n krokodil opgevreet. Die krokodil het van Hook se smaak gebou, en hom tot in lengte van dae agtervolg. Hook raak elk keer paniekbevange as hy 'n tikkende klok hoor, wat ook op 'n stadium deur die krokodil ingesluk is, en hom telkens teen die gevaarte waarsku.

Die kaptein se regte naam is egter nie bekend nie. Hy was die aanvoerder van die brik (seilskip) genaamd die "Jolly Roger". In die boek word vertel dat hy die voormalige bootsman van kaptein Swartbaard was, asook die enige man vir wie "Barbecue" bang was.

Aanvanklik is Hook eers aan die einde van die toneelstuk gebruik. As gevolg van die karakter se gewildheid is hy later vroeër in die storie ingeskryf.



</doc>
<doc id="121852" url="https://af.wikipedia.org/wiki?curid=121852" title="Portret van 'n man">
Portret van 'n man

Portret van 'n man is 'n olieverfskildery, geskilder deur die Nederlandse meesterskilder Rembrandt van Rijn. Die tegniek wat hy gebruik het, is olie op doek met afmetings van 83,5 × 64,5 cm. Rembrandt het die skildery tussen 1655 en 1660 geskilder.

Die skildery stel 'n man voor geklee in 'n swart jas met 'n plat, wit kraag en 'n breërand swart hoed. Dit is nie bekend wie die man is nie.

Deur die jare heen het die skildery talle tuistes gehad. Die skildery was van 1854 tot 1863 in besit van Henry Petty-FitzMaurice (3de Markies van Lansdowne) en van 1863 tot 1866 in besit van Henry Petty-FitzMaurice (4de Markies van Lansdowne). In 1883 is dit deur die kunshandelaar "Agnew & Sons" (Londen) aan die Amerikaner Henry G. Marquand verkoop. In 1890 het Marquand sy kunsversameling aan die Metropolitan Museum of Art in New York geskenk.




</doc>
<doc id="121854" url="https://af.wikipedia.org/wiki?curid=121854" title="Gewone breuke">
Gewone breuke

’n Breuk is een deel van ’n hele en word geskryf met een getal bo ’n ander getal bv. ’n Breuk is dus altyd kleiner as 1.

Ons dui breuke aan deur die volgende skryfwyse te gebruik:
In ’n breuk soos formula_1 noem ons die syfer onder die lyn die noemer van die breuk. Dit dui aan in hoeveel gelyke dele die hele of versameling (groep) voorwerpe verdeel is:
Die syfer bo die lyn word die teller genoem. Dit dui aan hoeveel van die gelyke dele geneem of ingekleur word.

Dus: In formula_1 Is 3 die teller en 5 die noemer.

As twee breuke se noemers dieselfde is, is dit maklik om te bepaal of die eerste breuk <  (kleiner as) ;> (groter as) of = (gelyk aan) is aan die tweede breuk bv:

As twee breuke se noemers verskil kan ons een van twee maniere gebruik om te bepaal of die eerste breuk <  (kleiner as) ;> (groter as) of = (gelyk aan) is aan die tweede breuk

Eerste manier is om gebruik te maak van ’n breukemuur.

Ons sien hieronder dat formula_6

Ons sien hieronder dat formula_7
Die tweede manier om die twee breuke se ekwivalente breuke te vind en die tellers met mekaar te vergelyk:

Vergelyk die twee breuke formula_8 en formula_9 met mekaar.
                  Die noemers van die twee breuke verskil van mekaar. (4 en 6)

formula_10 en formula_11 formula_12
formula_14 dus is formula_15

Die optelling van breuke met dieselfde noemers vind op dieselfde manier plaas as die optelling van gewone getalle.

As ons byvoorbeeld formula_16  bymekaar moet tel, tel ons slegs die tellers bymekaar en nie die noemers nie. Omdat die noemers vir ons sê in hoeveel gelyke dele die hele verdeel is, kan ons dit nie bymekaar tel nie. Die tellers sê hoeveel van die gelyke dele daar onder bespreking is en ons kan dit bymekaar tel.

So:  formula_17  =  (3 sewendes + 2 sewendes = 5 sewendes)

Met behulp van ’n getallelyn word dit baie duidelik.

Ons kan die bewerking ook met 'n figuur voorstel:
Soos by optelling van breuke met dieselfde noemers, geskied aftrekking van breuke met dieselfde noemers ook soos aftrekking by gewone getalle.

As formula_18  van formula_19  afgetrek moet word, word slegs die 3 van die 4 afgetrek, terwyl die noemers dieselfde bly.

 formula_20( 4 vyfdes – 3 vyfdes = 1 vyfde)

Op ’n getallelyn lyk die bewerking so:

Die bewerking kan ook met behulp van ’n figuur voorgestel word
Breuke waarvan die noemers nie dieselfde is nie, kan ook bymekaar getel word. Dit kan gedoen word deur die noemers van die breuke na dieselfde noemer te herlei.

Tel formula_21 en formula_22 bymekaar.

Herlei formula_22 na agtstes, want dan is albei breuke se noemer 8.

Vermenigvuldig dus die teller en die noemer van formula_22 met 2.

 formula_25

Tel die twee breuke gewoonweg bymekaar:

 formula_26

Die bewerking kan met behulp van ’n figuur voorgestel word:

Tel formula_27 en formula_28 bymekaar.

Hier moet beide die noemers van formula_27 en formula_28  na ’n gemeenskaplike noemer herlei word. ’n Gemeenskaplike noemer kan verkry word deur die noemers met mekaar te vermenigvuldig.

Die gemeenskaplike noemer is 10 (2 x 5)

Beide formula_27 en formula_28 moet dus na tiendes herlei word:

formula_33

en

formula_34

Optelling vind nou gewoonweg plaas:

formula_35

Die bewerking kan soos volg met behulp van ’n figuur voorgestel word:
Soos by die optelling van breuke met verskillende noemers, moet die noemers van die breuke van ’n aftreksom ook na ’n gemeenskaplike noemer herlei word voordat daar afgetrek kan word.

Trek formula_36 van formula_8 af.

Herlei formula_8 na agtstes, want dan is albei breuke se noemers 8.

 formula_39

Trek nou gewoonweg af:

 formula_40

Die bewerking kan so met behulp van ’n figuur voorgestel word:

Trek formula_41 van formula_28 af.

Hier moet albei die noemers van formula_41 en formula_28  na ’n gemeenskaplike noemer herlei word. ’n Gemeenskaplike noemer kan verkry word deur die noemers van formula_41 en formula_28 met mekaar te vermenigvuldig.

Die gemeenskaplike noemer is 6 (2 x 3)

Beide formula_41 en formula_28 moet dus na sesdes herlei word.

formula_49

en

formula_50

Trek nou gewoonweg af:

formula_51

Die bewerking kan met behulp van ’n figuur soos volg voorgestel word:
Wanneer gemengde getalle bymekaar getel word, word die heelgetalle eers opgetel en dan die breuke.

Optelling van gemengde getalle waarvan die breuke dieselfde noemer het, sonder oordrag na heles.

Tel formula_52 by formula_53.

formula_54

formula_55

formula_56 (Want formula_57

Optelling van gemengde getalle waarvan die breuke dieselfde noemer het, met oordrag van heles.

Tel formula_58 by formula_59

formula_60

formula_61

formula_62

Optelling van gemengde getalle as die noemers van die breuke verskil, sonder oordrag na heles.

Tel formula_63 by formula_64

formula_65

formula_66

formula_67

formula_68

Tel formula_69 by formula_70

formula_71

formula_72

formula_73

formula_74

formula_75

formula_76


</doc>
<doc id="121856" url="https://af.wikipedia.org/wiki?curid=121856" title="Pierre Cardin">
Pierre Cardin

Pierre Cardin (1922—) is ’n invloedryke Franse modeontwerper. Hy is veral bekend vir sy avant-garde-styl en die uniseks ruimte-eeuse klere wat hy in die 1960’s ontwerp het. Daarnaas het hy ook juweliersware ontwerp. Cardin het geometriese vorms en motiewe verkies, wat dikwels die vroulike vorm verontagsaam het. Sy eksperimentele klere was nie altyd prakties nie. Hy het sy modehuis in 1950 gestig en het die "borrelrok" in 1954 bekendgestel. In 1991 is hy as Unesco se welwillendheidsambassadeur aangewys.

Cardin is op 2 Julie 1922 in San Biagio di Callalta buite Venesië in Italië gebore. Sy Franse ouers, 'n wynprodusent en sy vrou, het in Italië gewoon, maar keer kort daarna na Frankryk terug. Hulle seun het al van skooldae af in die ontwerp van kostuums en argitektuur belanggestel.

In 1936, op 14-jarige ouderdom, was hy leerling by 'n modesaak waar hy die basiese begrippe van modeontwerp en -bou geleer het. In 1939 verlaat hy sy huis om vir 'n kleremaker in Vichy te gaan werk. Tydens die oorlog het hy vir die Rooi Kruis diens gedoen. Ná die bevryding van Frankryk het hy na Parys getrek.

In 1945 werk Cardin aan 'Madame Paquin' se huis, wat hy later verlaat om saam het haar assistent 'Marcelle Chaumont' te gaan werk.

Daarna werk hy saam met Giovanni Schiaparelli, gevolg deur Jean Cocteau en Christian Bernard. Uiteindelik werk hy 3 jaar saam met Christian Dior, van 1947 tot 1950.

In 1950 open Cardin sy eie winkel en in 1953 begin hy met "haute couture" (hoë mode), en open hy sy "Maison de Couture" in Rue Richepanse.



</doc>
<doc id="121858" url="https://af.wikipedia.org/wiki?curid=121858" title="Noord-Amerikaanse Bergtydsone">
Noord-Amerikaanse Bergtydsone

Noord-Amerikaanse Bergtyd (Engels: "Mountain Time Zone", afgekort as MT) is 'n tydsone wat sewe ure ná Gekoördineerde Universele Tyd val, met ander woorde . Meeste van die sentraalwestelike deel van die Noord-Amerikaanse vasteland val in hierdie tydsone.

In die Verenigde State en Kanada word hierdie tydsone algemeen Mountain Time (MT) (in Engels) genoem. Dit is spesifiek Mountain Standard Time (MST) wanneer u standaardtyd (herfs en winter) waarneem, en Mountain Daylight Time (MDT) wanneer u die sonligspaartyd (lente en somer) waarneem. Die term verwys na die feit dat die Rocky Mountains, wat strek van Noordwes-Kanada tot die Amerikaanse staat New Mexico, amper heeltemal in die tydsone geleë is. In Meksiko staan hierdie tydsone bekend as die Stille Oseaan-tydsone.

Die horlosietyd in hierdie sone is gebaseer op die gemiddelde sontyd by die 105ste meridiaan wes van die Greenwich-sterrewag. In die Verenigde State word die presiese spesifikasie vir die ligging van tydsones en die skeidingslyne tussen sones uiteengesit in die kode van federale regulasies op 49 CFR 71.

Die gebiede of lande wat Noord-Amerikaanse Bergtyd gebruik is:



</doc>
<doc id="121863" url="https://af.wikipedia.org/wiki?curid=121863" title="Focke-Wulf Fw 190">
Focke-Wulf Fw 190

Die Focke-Wulf Fw 190 was 'n Duitse vegvliegtuig wat deur die "Luftwaffe" gebruik is tydens die Tweede Wêreldoorlog. Dit word deur menige kenner beskou as die beste Duitse vegvliegtuig van Tweede Wêreldoorlog. Die eerste proptotipe het in Junie 1938 sy nooiensvlug voltooi en bewys dat lugverkoelde stermotors kon byhou met inlynmotors.

Met sy eerste vertoning in aksie oor Frankryk, gedurende September 1941, het die Fw 190 drie Spitfires afgeskiet. Dit het die Spitfire V oortref op daardie stadium. Die Fw 190 was meer beweegbaar as die Spitfire behalwe met betrekking tot draaisirkel en het ook 'n beter topsnelheid gehad. Dit het vir 'n tydperk die lugruim oor die wesfront oorheers en is eers bedreig toe die Spitfire IX sy vertoning in die herfs van 1942 gemaak het.

Gedurende 1942 het die Fw 190 die Duitse kruisers "Scharnhorst" en "Gneisenau" en die swaarkruiser "Prinz Eugen" beskerm toe hulle deur die Engelse Kanaal gevaar het na Duitse hawens in die noorde. Tydens een van die skermutselinge het die Fw 190's al ses die "Fairey Swordfish'e" afgeskiet.

Vanaf 1942 het die Fw 190 in groot getalle regoor al die fronte verskyn; in rolle as vegters, bomwerpers en verdediging. Op 19 Augustus 1942 het 'n groot groep Fw 190 aan luggevegte deelgeneem tydens die landing by Dieppe. Die Fw 190 was in aksie die hele dag en beweer hulle het 97 Britse vliegtuie vernietig. Een vlieënier het volgens bewering sewe Spitfires afgeskiet.

Die Fw 190A-model is voortdurend verbeter, met groter wapens en soms ook met water-metanol of distikstofoksied inspuiting toegerus. Daar was ook 'n model wat torpedos kon dra.

Gedurende die laaste jare van die oorlog het die Fw 190 'n groot rol gespeel in die lugverdediging van Duitse grondgebied veral teen die Geallieerde lugaanvalle. Op 17 Augustus 1943 het 300 Fw 190's 'n groep Amerikaanse bomwerpers onderskep, 60 vernietig en 100 beskadig. Sommige van die Fw 190's was toegerus met 210 mm vuurpyle wat gebruik is om die bomwerperformasies uit mekaar te jaag.

In Junie 1943 is 'n Fw 190-nagvegtergroep gestig. Die groep se vliegtuie was egter nie met radar toegerus nie maar het die bomwerpers aangeval oor hul teikengebiede. Hulle het oor die 200 bomwerpers op dié manier vernietig. 

Ook in 1943 het die Duitsers die Fw 190D-model ontwikkel, D vir Dora om hoër te kan vlieg. Dit was gedoen in afwagting van die B-29 Superfortress bomwerpers wat later deur die Amerikaners in diens gestel is. Die "Dora" het 'n langer neus gehad as die konvensionele Fw 190. Die Fw 190D was ook die eerste model om met 'n vloeistofverkoelde motor toegerus te word. Die "Dora" was tegnies die gelyke van die Spitfire XIV en die P-51D Mustang.




</doc>
<doc id="121864" url="https://af.wikipedia.org/wiki?curid=121864" title="Lophotrochozoa">
Lophotrochozoa

Lophotrochozoa is ’n superfilum van die koninkryk Eumetazoa (orgaandiere). Die takson is gevestig as ’n monofiletiese groep na aanleiding van molekulêre bewyse.

Lophotrochozoa bestaan uit twee groepe wat nie noodwendig monofileties is nie: Ttrochozoa, waarvan die larwes twee bande trilhare (cilia) om die middel het, en Lophophorata, wat tentakels om die mond het. Die presiese verwantskap tussen die twee groepe is onseker.

Ander filums is ingesluit op grond van molekulêre data.



</doc>
<doc id="121865" url="https://af.wikipedia.org/wiki?curid=121865" title="Aansporing">
Aansporing

'n Aansporing is iets wat 'n individu motiveer om 'n aksie uit te voer. Die studie van aansporingstrukture is sentraal tot die studie van alle ekonomiese aktiwiteite (sowel in terme van individuele besluitneming en in terme van samewerking en mededinging binne 'n groter institusionele struktuur). 'n Ekonomiese ontleding van die verskille tussen samelewings (en tussen die verskillende organisasies binne 'n samelewing) behels hoofsaaklik om die verskillende aansporingstrukture waarmee individue te doen kry te tipeer. Per slot van rekening is die doel met aansporings om waarde vir geld te bied en by te dra tot die sukses van die organisasie. Dus is die ontwerp van aansporingstelsels 'n belangrike bestuursaktiwiteit.

Aansporings kan geklassifiseer word volgens die "verskillende maniere" waarop hulle mense of organisasies motiveer om 'n spesifieke plan van aksie te volg. 'n Algemene en nuttige taksonomie verdeel aansporings in vier breë klasse:

Daar is nog 'n algemene gebruik waar aansporing teenoor dwang gestel word, soos wanneer ekonomiese moraliste "aansporing-gedrewe" werk – soos entrepreneurskap, indiensneming, of vrywillige werk wat gemotiveer word deur "belonende," "morele" of "persoonlike" aansporings – teenoor gedwonge werk stel – soos slawerny of onderdanigheid, waar die werk gemotiveer word deur dreigemente of die gebruik van geweld, pyn en/of ontneming. As dit in hierdie sin gebruik word, is dit nie 'n deel van die kategorie "gedwonge aansporings" nie.

Die kategorieë wat hierbo genoem word, is geensins elke moontlike vorm van aansporing wat 'n individu kan hê nie. Dit sluit baie ander vorme van aansporing nie in nie. Dié kan rofweg saam gegroepeer word onder die opskrif "persoonlike" aansporings – dinge wat 'n "individuele persoon" deur middel van sy/haar smaak, begeertes, pligsgevoel, trots, persoonlike gedrewenheid vir die skep van artistieke werke of om merkwaardige prestasies te bereik motiveer. Die rede dat hierdie vorme van aansporings buite rekening gelaat word, is nie omdat hulle minder belangrik is vir die verstaan van menslike aksie nie. Persoonlike aansporings word eerder apart van ander vorme van aansporing bestudeer omdat 'n begrip van en onderskeid tussen "sosiale aansporingstrukture" wat deur verskillende vorms van sosiale interaksie bepaal word, die doelwit is. "Persoonlike" aansporings is noodsaaklik om te verstaan waarom 'n "spesifieke persoon" optree op die manier wat hy/sy doen, maar sosiale analise moet die situasie wat "enige" individu in die gesig staar in 'n gegewe situasie binne 'n gegewe samelewing in gedagte hou – wat beteken dat die praktyke, reëls en norme wat op 'n sosiale eerder as persoonlike vlak gevestig is, hoofsaaklik ondersoek word.

Een spesifieke situasie kan in sy verskillende aspekte aansporings bevat wat in verskeie kategorieë val. In die moderne Amerikaanse samelewing, byvoorbeeld, is ekonomiese welvaart en maatskaplike selfbeeld dikwels nou verweef. Wanneer mense in 'n sekere kultuur geneig is om diegene te bewonder wat ekonomies suksesvolle is, of diegene wat nie is nie met 'n sekere mate van minagting te bejeën, het die vooruitsig om byvoorbeeld 'n werk te verloor of 'n werk te kry nie net die voor die hand liggende "finansiële" aansporing nie, maar ook aansienlike "morele" aansporing (soos die eer en respek van ander vir diegene wat 'n bestendige werk het, teenoor die afkeuring of selfs vernederende houding teenoor iemand wat nie werk het nie.

Die studie van die ekonomie in moderne samelewings is meestal gemoeid met "belonende "aansporings eerder as "morele" of "dwingende" aansporings – nie omdat laasgenoemde twee onbelangrik is nie, maar eerder omdat belonende aansporings die belangrikste vorm van aansporing is wat in die sakewêreld gebruik word, terwyl morele en dwingende aansporings meer kenmerkend is van die soort besluite wat in die politieke wetenskap en sosiologie bestudeer word. 'n Klassieke voorbeeld van die ekonomiese ontleding van aansporingstrukture is die vraag-en-antwoord-kurwes van die bekende Walrasian-grafiek: Ekonomiese teorie voorspel dat die mark geneig sal wees om in die rigting van die ewewigprys te beweeg, want almal in die mark het 'n "belonende aansporing" om dit te doen: deur 'n prys te verlaag wat voorheen bokant die ewewig was, kan 'n maatskappy meer klante lok en meer geld maak; deur die prys te verhoog wat voorheen laer as die ewewig was, sal dit die klant meer in staat stel om die goedere of dienste wat hy/sy wil hê te verkry in die hoeveelhede wat hy/sy wil hê.

In gevalle met asimmetriese, oftewel ongelykmatige, inligting waar een gebruiker 'n paar relevante feite oor die ander weet, is die prinsipaal-agent-teorie die leidende raamwerk vir die suksesvolle aansporing van keuse. Die klassieke voorbeeld van 'n situasie van ongelykmatige inligting is 'n bestuurder en 'n werker waar die bestuurder 'n sekere vlak van uitset van die werker wil hê. Die bestuurder weet nie wat die vermoëns van die werker is nie, so om die beste uitkoms te verseker, sal 'n optimale skema van aansporing gekies word wat die werker sal motiveer om sy/haar beste te gee.

'n Optimale aansporing is die een wat die bepaalde doelwit bereik. As die doelwit is om wins tot die maksimum te verhoor, sal 'n optimale aansporing een wees wat werkers aanmoedig om eerder goed te presteer in die taak wat hulle opgelê is, as om die risiko van vergelding te loop met swak prestasie.

Aansporing-gebaseerde regulering kan gedefinieer word as die doelbewuste gebruik van belonings en strawwe om goeie prestasie in die nutsbedryf aan te moedig.

Aansporings kan in verskeie kontekste gebruik word. Byvoorbeeld, beleidmakers in die Verenigde State van Amerika het 'n teenprestasie-aansporing gebruik toe sommige van die VSA se destydse plaaslike telefoonmaatskappye toegelaat is om langafstandmarkte te betree slegs indien hulle eers hulle kant bring deur hul plaaslike markte vir mededinging oop te stel.

Aansporingregulering word dikwels gebruik om die algehele prysvlak van nutsdienste te reguleer. Daar is vier vername benaderings tot die regulering van die algehele prysvlak: regulering volgens die opbrengskoers (of die koste van die diens); regulering wat die maksimum prys bepaal; regulering wat die maksimum inkomste bepaal; en maatstafregulering.

Met byvoorbeeld maatstafregulering word die operateur se prestasie vergelyk met ander operateurs s'n en boetes of toekennings word gebaseer op die operateur se relatiewe prestasie. Die reguleerder kan byvoorbeeld 'n aantal soortgelyke operateurs identifiseer en hul kostedoeltreffendheid vergelyk. Die doeltreffendste operateurs sal beloon word met ekstra wins en die mins doeltreffende operateurs sal gepenaliseer word. Omdat die operateurs eintlik in verskillende markte is, is dit belangrik om seker te maak dat die operateurs se situasies eenders is, sodat die vergelyking redelik is, en om statistiektegnieke te gebruik om aanpassings te maak vir enige kwantifiseerbare verskille waaroor die operateurs nie beheer het nie.

Oor die algemeen gebruik reguleerders 'n kombinasie van hierdie basiese soorte regulering. Britse reguleerders kombineer byvoorbeeld elemente van die regulering van die opbrengskoers en die van die maksimum prys om hul vorm van RPI-X-regulering te verkry.

Aansporingstariewe word ook algemeen in die nutsbedryf gebruik. Aansporingstariewe is 'n manier om groot kommersiële of nywerheidskliënte aan te spoor om 'n nutsfasiliteit te begin of aan te hou gebruik. Die aansporing is in die vorm van 'n afslag op die standaardtariewe, of beter bepalings en voorwaardes. In die VSA is dit 'n algemene deel van die strategie van pogings om die ekonomiese ontwikkeling van 'n bepaalde geografiese streek of politieke entiteit te ondersteun.

Aansporingstrukture is egter veel moeiliker as wat die mense wat dit opstel aanvanklik dink. Aansporings verhoog nie net die motivering nie, dit verhoog ook die risiko dat sommige individue 'n ander keuse maak, omdat verskillende mense tot verskillende aansporingskemas aangetrokke voel, afhangend van hul houding teenoor risiko, onsekerheid en mededingendheid. Mense is nie altyd voorspelbaar nie, en net so is diegene wat die aansporings bied nie altyd in staat om te voorspel hoe mense daarop sal reageer nie. Dus kan onopsetlike gevolge aansporings dikwels veel meer kompleks maak as wat aanvanklik verwag is, en kan lei tot onverwagte meevallers of uiters negatiewe reaksies.

Besluitnemers van winsgerigte maatskappye moet byvoorbeeld besluit wat se aansporings hulle aan werknemers en bestuurders sal bied om hulle aan te moedig om dit te doen wat voordelig vir die maatskappy is. Maar baie korporatiewe beleide – veral in die geval van "uiterste aansporings" wat in die 1990's gewild was – wat daarop gemik was om produktiwiteit te verhoog, het in sommige gevalle misluk weens onbedoelde gevolge. Aandele-opsies is byvoorbeeld bedoel om die produktiwiteit van die uitvoerende hoof te bevorder deur aan hom/haar lonende aansporings (soos wins vanweë stygende aandeelpryse) te bied. Maar uitvoerende hoofde kan wins kry van stygende aandeelpryse deur óf die neem van goeie besluite en belonings deur die styging van die prys op lang termyn, óf deur rekeningkundige inligting te versin om die illusie van ekonomiese sukses te skep, en munt te slaan uit die korttermynstyging van die prys deur sy/haar aandele te verkoop voor die waarheid uitkom en die prys weer daal. Laasgenoemde was dikwels die oorsaak van vervalste verdiensteverslae in die laat 1990's en vroeë 2000's.

Daar is ook die gevaar van korttermynwins ten koste van langtermynwins en dit kan selfs die langtermynoorlewing van die maatskappy bedreig. Dit is maklik om die bates van 'n voorheen suksesvolle maatskappy te plunder en skouspelagtige korttermynwins te wys, met die onderneming wat ineenstort nadat die verantwoordelike mense hul aansporings gekry het en die maatskappy verlaat het. Hoewel langtermynaansporings deel kan wees van die aansporingstelsel, het hulle die afgelope 20 jaar in onguns verval.

Nie alle maatskappye met 'n winsmotief gebruik korttermyn- finansiële aansporings vir mense onder die vlak van die president of topbestuurders nie. Die tendens om finansiële aansporings ook laer af in die hiërargie toe te pas, het in die 1980's begin as 'n manier om wat beskou is as lae produktiwiteit te verbeter. Voor dit het aansporings meer betrekking gehad op kliënttevredenheid en die lewer van hoëgehalteprodukte. Finansiële aansporings wat al hoe laer af in die korporatiewe ketting gegeld het, het die onbedoelde gevolg gehad dat interne prosesse ontwrig is om korttermynkoste te verminder, wat dikwels gelei het tot die verlaging van gehalte. Sommige van hierdie kwessies word in die Britse dokumentêr "The Trap "ondersoek. Die idee van finansiële aansporings wat geld op die vlak van die grootste gemene deler, het gelei tot 'n nuwe maatskappystruktuur of organisatoriese ekologie waar alles 'n selfstandige winssentrum is met die enigste aansporings korttermyn- finansiële aansporings.

'n Moontlike oplossing vir die kritiek dat bestuurders in tye van voorspoed te veel betaal word en te min betaal word in 'n resessie, is om bonusteikens aan 'n bedryfsindeks te koppel. Deur dit te doen kan eksterne faktore (ekonomiese siklusse) uit berekening gelaat word vir die meet van prestasie. Dit maak aansporingbesoldiging regverdiger en minder seker aangesien bonusse bepaal word volgens prestasie relatief tot ander soortgelyke maatskappye.

Hoewel dit lyk of 'n regverdige stelsel een is waar almal oor dieselfde kam geskeer word, sal diegene wat ver geklop word geringgeskat voel deur hierdie benadering. Dus is 'n stelsel wat gegrond is op die prestasie van die maatskappy en nie die individue nie, die standaard.


</doc>
<doc id="121866" url="https://af.wikipedia.org/wiki?curid=121866" title="Finse Lugmag">
Finse Lugmag

Die Finse Lugmag (FAF of FiAF; Fins: "Ilmavoimat" ("Lugkragte"), Sweeds: "Flygvapnet" ("Lugarm")) is een van die takke van die Finse Weermag. Sy vredestydse take is lugruimtoesig, identifikasievlugte, en die instandhouding van gereedheidsformasies vir oorlogstye. Die Finse Lugmag is as 'n aparte tak van die militêre magte op 4 Mei 1928 gestig, maar het reeds sedert 6 Maart 1918 amptelik as die Leërlugvaartkorps bestaan.

Die FiAF se hoofdoel was om lugsuperioriteit oor Finland te verkry en te verhoed dat die Sowjetlugmag hul voorste linies verstewig. Die vegeskaders was baie suksesvol in die Finse offensief van 1941. 'n Gestroopte, meer beweeglike en aansienlik ligter weergawe van die Amerikaanse Brewster B239 "Buffel" was die FiAF se belangrikste vegter tot in 1943. Resultate met hierdie vegter was puik, selfs al is die tipe as 'n mislukking beskou in die Amerikaanse Vloot en die Britse Verre-Oostemagte. In Finse gebruik, het die Brewster 'n oorwinningskoers van 32:1 – 459 dood teen 15 verliese.

Duitse Bf 109s vervang die Brewster as die primêre voorlinievegter van die FiAF in 1943, maar al die Buffels het voortgegaan om in sekondêre rolle tot die einde van die oorloë te funksioneer. Ander tipes, veral die Italiaanse Fiat G.50 en Curtiss Hawk 75 is ook as bruikbaar bewys in die hande van goed-opgeleide Finse vlieëniers. Verskeie Russiese ontwerpe was ook in aksie, nadat hulle herstel is weens ligte beskadiging.

In die 1990's, toe die Koue Oorlog verby is, het die Finse Lugmag sy beleid van aankope van Sowjet- /Russiese vliegtuie herroep en sy vegtervleuel van Saab Draken en MiG-21s vervang met Amerikaanse McDonnell Douglas F/A-18 Hornets.

Tans is die FAF in drie lugtakke georganiseer, elkeen opgedra aan een van die drie lugverdedigingsgebiede waarin Finland verdeel is. Die belangrikste vleuelbasisse is in Rovaniemi, Tampere en Kuopio-Rissala, elk met 'n frontlinie-eskader. Vlieënieropleiding word onderneem by die Lugmagakademie in Tikkakoski, met die gevorderde kursus aangebied op eskadervlak.


</doc>
<doc id="121867" url="https://af.wikipedia.org/wiki?curid=121867" title="Indiese Vloot">
Indiese Vloot

Die Indiese Vloot (Hindi: भारतीय नौसेना: "Bhāratīya Nau Senā", Engels: "Indian Navy") is die vloottak van die Indiese Gewapende Magte. Die President van Indië dien as opperbevelvoerder van die Indiese Vloot. Die Hoof van Vlootpersoneel, gewoonlik 'n vierster-offisier met die rang van Admiraal, is die bevelvoerder van die vloot. Die Indiese Vloot is die vyfde grootste in die wêreld. Dit het 'n belangrike rol gespeel in Indië se oorwinning in die 1971 Indo-Pakistani Oorlog.

Die herkoms van die Indiese Vloot kan terugspoor na die "Oos-Indiese Maatskappy se Mariene" wat in 1612 gestig is ter beskerming van Britse handelskepe in die streek. In 1793 is die Britse Oos-Indiese Kompanjie gestig wat geheers het oor die oostelike deel van die Indiese subkontinent d.w.s. Bengale, maar dit was eers in 1830 wat die koloniale vloot bekend geword het as "Haar Majesteit se Indiese Vloot".

In 1858 is die Oos-Indiese Maatskappy se heerskappy vervang deur die Britse Raj, wat geheers het tot Indië onafhanklik geword het in 1947. Toe Indië 'n republiek geword het in 1950, is die Koninklike Indiese Vloot soos dit sedert 1934 genoem is, herdoop tot die Indiese Vloot. Die 17de eeuse Maratha keiser Chhatrapati Shivaji Maharaj word as die "Vader van die Indiese Vloot" beskou.


</doc>
<doc id="121868" url="https://af.wikipedia.org/wiki?curid=121868" title="Senuwee">
Senuwee

’n Senuwee is ’n omslote, kabelagtige bondel aksons (senuvesels, die lang, dun uitlopers van neurone) in die perifere senuweestelsel. ’n Senuwee bied ’n pad vir die elektrochemiese senuwee-impulse wat al met die aksons langs na die perifere organe gestuur word.

In ’n senuwee is elke akson omring deur ’n laag bindweefsel wat die "endoneurium" genoem word. Die aksons kom voor in groepe wat senuweebondels genoem word, en elke bondel is toe in ’n laag bindweefsel bekend as die "perineurium". Om die hele senuwee is nog ’n laag bindweefsel, die "epineurium". 

Kommunikasie tussen die verskillende dele van die liggaam word deur die hormoon- en senuweestelsel bewerkstellig. Hormone werk gewoonlik langsaam en veroorsaak veranderinge wat lank aanhou; die senuweewerking is vinnig en omkeerbaar. Senuwees bring inligting van die buitewêreld (en van binne die liggaam) na die talle senuweeselle in die liggaam. 

Die senuweeselle gee die inligting deur middel van senuweevesels deur na ander senuweeselle en uitvoerende organe soos spiere en kliere. Die senuwees vorm op hierdie manier 'n soort bedrading of geleidingstelsel deur die hele liggaam. Die senuweevoorsiening na 'n bepaalde orgaan of set word die senuwee-innervasie genoem. Senuwees word gevorm deur die lang uitlopers (senuweevesels, aksone) van senuweeselle. 

Senuweevesels is omring deur bindweefsel wat daaraan 'n wit, draderige voorkoms gee. Die selliggame van die senuweeselle lê in die brein of rugmurg (dus in die sentrale senuweestelsel) of in senuweeknope (ganglia). 'n Senuwee wat in die brein ontspring of daarheen loop, word 'n kopsenuwee (kraniaalsenuwee) genoem. Senuwees wat van of na die rugmurg loop, word rugmurgsenuwees (spinaalsenuwees) genoem. Funksioneel (dit wil sê volgens die funksie wat dit verrig) kan die senuwees anders ingedeel word.

Senuwees kan in drie groepe verdeel word op grond van die rigting waarin seine gestuur word:

Senuwees kan in twee groepe verdeel word op grond van waar hulle aan die sentrale senuweestelsel verbind is:

’n Senuwee dra inligting in die vorm van elektrochemiese impulse oor deur die individuele neurone wat die senuwee vorm. Hierdie impulse is uiters vinnig en seine kan teen tot 120 m/s gestuur word. Die impulse beweeg van een neuron na ’n ander by ’n sinaps (skakelplek), die boodskap word van elektries in chemies omgesit en weer terug in elektries.

'n Senuwee bestaan uit bundels senuweevesels wat buite die sentrale senuweestelsel geleë is en wat gesteun en beskerm word deur bindweefsel. Senuweebundels wat in die sentrale senuweestelsel (brein en rugmurg) geleë is, word ŉ tractus (senuweebaan) genoem. In die meeste senuwees loop die toevoerende en afvoerende senuweevesels langs mekaar. 

Die afferente of toevoerende vesels stuur impulse na die sentrale senuweestelsel en word die sensoriese vesels genoem. Die efferente of afvoerende vesels gelei impulse vanaf die sentrale senuweestelsel na 'n orgaan en omdat dit organe (byvoorbeeld spiere) tot werking prikkel, word dit motoriese vesels genoem. Elke senuweevesel (akson) is ŉ uitloper van 'n senuweesel (neuron), waarvan die selliggaam in die sentrale senuweestelsel of in ŉ ganglion (senuweeknoop) lê. 

ŉ Ganglion is 'n versameling senuweeselle en steunselle (gliaselle) en vertoon soos ŉ knoppie tussen die senuweebane. Die senuweestelsel is by veral laer diere uit dergelike ganglia opgebou. Senuweeselle verskil in grootte en vorm na gelang van die soort en aantal uitlopers. Op grond van die funksie kan daar onderskei word tussen sensoriese senuweeselle, wat prikkels van die buitewêreld opvang en na die sentrale senuweestelsel gelei, en motoriese senuweeselle, wat impulse van die sentrale senuweestelsel na die uitvoerende (effektor-) orgaan gelei. 

Die senuweeselle van werweldiere en die mens het meestal kort uitlopers (dendriete), wat die impulse na die senuweeselliggaam bring, en slegs een lang neuriet of akson wat impulse vanaf die selliggaam na ander senuweeselle of organe lei. Die aksone van verskillende senuweeselle vorm saam ŉ senuwee. Op grond van die aantal uitlopers kan daar onderskei word tussen ŉ unipolêre senuweesel (1 uitloper), ŉ bipolêre senuweesel (2 uitlopers) en 'n multipolêre senuweesel (baie uitlopers). 

Laasgenoemde kom by veral werweldiere voor. Die eerste twee tipes word ook in die neusslymvlies en die retina van die oog aangetref. Senuweeselle het meestal 'n groot kern, wat dui op 'n hoë mate van aktiwiteit; in die protoplasma kom baie RNS (ribonukleïensuur) voor in korrels wat as Nissl se substansie bekend staan. Gewoonlik dui ŉ groot hoeveelheid RNS op die vorming van baie proteïene, maar heel waarskynlik is dit hier nie die geval nie. 

Die teorie bestaan dat die RNS 'n "geheuefunksie" het omdat die berging en opneem van inligting 'n funksie van die senuweeselle is. Behalwe NissI se substansie word daar in die senuweeselle ook ander selorganelle aangetref, soos neurofibrille, mikrotubuli, mitochondria en Golgi-apparaat. Die aksone en dendriete bevat ook selorganelle soos mikrotubuli en neurofibrille. Met behulp van silwersoute en ander verbindings van die swaarmetale kan die senuwees sigbaar gemaak word vir mikroskopie soeke het dit geblyk dat by die vorming van die miëlienskede die Schwann-sel draaiende bewegings om die akson uitvoer, waartydens daar van binne na buite verskeie lae selmembrane neergelê word. 

Hierdie lae versmelt gedeeltelik met mekaar. Die dikte van die miëlienskede hang af van die aantal lae membraan wat op hierdie manier neergelê is. Elke Schwann-sel vorm 'n stukkie skede van ongeveer 0,2 tot 1 mm lank waartussen klein onderbrekings, die insnoeringe of knope van Ranvier, bly voortbestaan. Afgesien van die gemiëliniseerde (murghoudende) skedes is daar ook murgarme aksone, wat impulse stadiger gelei. Deur middel van die dendriete of deur direkte oordraging op die selliggaam ontvang 'n senuweesel impulse van 'n aantal (tot 10 000) ander senuweeselle. 

Daarby gee dit self weer inligting aan 'n opeenvolgende senuweesel of uitvoerende (effektor-) orgaan. Die plek waar ŉ vertakking van 'n akson met ŉ senuweesel of dendriet kontak maak, word 'n sinaps genoem. Die akson is by hierdie distale punte knopvormig verdik en bevat die normale selorganelle plus nog ŉ groot aantal sinaptiese blasies. Laasgenoemde is gevul met 'n oord draerstof, wat impulsoordraging moontlik maak. Die oorgang van ŉ akson na 'n spiersel word ŉ motoriese eindplaat genoem.

Die funksie van 'n senuwee is die deurgee van 'n impuls van en na bepaalde liggaamsdele en senuweeselle. 'n Potensiaalverskil word veroor- saak deur die oneweredige verdeling van elektries gelaaide deeltjies (ione) binne en buite die sel, waarby veral Na-, K- en Cl- ione 'n belangrike rol speel. 'n Sel wat in rus verkeer, het 'n ruspotensiaal. Deur prikkeling van die senuwee verander die ruspotensiaal deurdat ione die sel verlaat of binnestroom. Wanneer die prikkeling van 'n sintuigsel groot is – en sodoende ook die potensiaalverandering - kan 'n bepaalde drempelwaarde oorskry word en ontstaan ŉ aksiepotensiaal in die senuwee. 

Dit geskied volgens die alles-of-niks-wet, dit wil sê wanneer die drempelwaarde eers eenmaal oorskry is, verloop die reaksie altyd maksimaal, onafhanklik van die sterkte van die prikkel. Die verdere geleiding oor die senuweevesel geskied volgens hierdie beginsel: alleen die inligting dat daar 'n prikkel is, word deurgegee, nie die sterkte daarvan nie. Na elke prikkel is die senuweevesel 'n tyd lank nie daartoe in staat om 'n aksiepotensiaal te produseer nie. In hierdie herstelfase (refraktêre periode) word die oorspronklike ruspotensiaal weer bereik deur vervoerprosesse van die ione. 

By die mens en die meeste soogdiere duur die refraktêre periode ongeveer een duisendste van 'n sekonde. In die geval van gemiëliniseerde senuweevesels kan daar by die knope van Ranvier slegs 'n aksiepotensiaal ontstaan. As gevolg hiervan word die aksiepotensiaal nie gelykmatig oor die hele senuweevesel voortgeplant (gelei) nie, maar spring dit as 't ware van insnoering tot insnoering. Deur hierdie spronggewyse impulsgeleiding kan die snelheid waarmee die impuls gelei word, heelwat vinniger wees (tot 100 m/s). 

Boonop neem die geleidingsnelheid toe hoe groter die veseldeursnee is. By dik vesels (1-25 formula_1m) is dit 5 tot 120 m/s, by dunner vesels (0,6 formula_1m) is dit ongeveer 1 m/ s. Op hierdie wyse vervoer 'n senuweevesel elke keer een aksiepotensiaal, wat egter te swak is om by die senuwee-uiteinde 'n reaksie teweeg te bring. In een senuwee loop daar egter 'n groot aantal senuweevesels langs mekaar en hulle gekombineerde "tekens van prikkels" lei tot 'n waarneembare, sterk bepaalde prikkel. 

Die meeste senuweeselle ontvang via hul dendriet of direk op hul selliggaam impulse van ander senuweeselle en gee dit via hul akson deur aan die volgende senuweesel of uitvoerende (effektor-) orgaan. Dit geskied deurdat die aksiepotensiaal wat in die aksoneinde aankom, lei tot die afskeiding van 'n chemiese stof in die spleet tussen die twee senuweeselle (sinaptiese spleet). Daar is verskillende impulsoordraerstowwe wat 'n remmende of stimulerende uitwerking kan hê. 

Dit veroorsaak 'n klein potensiaalverandering deurdat dit die deurlaatbaarheid van die selmembraan beïnvloed. Die verandering is op sigself nie sterk genoeg om 'n aksiepotensiaal in die ander sel te kan veroorsaak nie, maar die werking van 'n aantal impulse kan bymekaargetel word en so die drempelwaarde oorskry en 'n aksiepotensiaal veroorsaak, Hier word die alles-of-niks-wet nie gevolg nie en is daar wel 'n verband tussen die sterkte van die ontvangde (inkomende) prikkels en die wat afgegee (uitgaande) word. 

Indien die prikkels wat tegelykertyd (van die verskillende aksone) aankom, bymekaargetel word, word van ruimtelike summasie gepraat. Die bymekaartelling van prikkels wat direk na mekaar (van dieselfde akson) aankom, word temporale summasie genoem. Die aksiepotensiaal wat ontstaan, plant homself op dieselfde wyse op die volgende senuwee voort en die chemiese stof wat vrygekom het, word vinnig deur ensiemwerking afgebreek. Die oordrag van 'n impuls van 'n senuwee op 'n spiersel in die motoriese eindplaat geskied naastenby op dieselfde wyse, maar nou is die spierselmembraan (sarkolemma) die ontvanger. Hierdie membraan is gewoonlik baie geplooi sodat die oppervlak heelwat meer vergroot is as by 'n senuweesel.



</doc>
<doc id="121869" url="https://af.wikipedia.org/wiki?curid=121869" title="Perifere senuweestelsel">
Perifere senuweestelsel

Die perifere senuweestelsel is die deel van die senuweestelsel wat buite die sentrale senuweestelsel geleë is. Dit verskaf die verbindings van en na die organe en weefsel asook die sentrale stelsel.

Die perifere senuweestelsel word volgens funksie ingedeel in die outonome en die somatiese senuweestelsel. Dit bestaan uit 31 paar rugmurgsenuwees, 12 paar harsingsenuwees, 2 splankniese senuwees wat links en regs langs die werwelkolom voorkom en hul bybehorende senuweeselle wat buite die sentrale senuweestelsel lê. Hierdie senuwees besenu onder meer spiere, organe en ledemate.




</doc>
<doc id="121870" url="https://af.wikipedia.org/wiki?curid=121870" title="Carmen">
Carmen

Carmen is 'n opera van die komponis Georges Bizet (1838–1875). Die opera het vier bedrywe en handel oor ’n Spaanse sigeunerin genaamd Carmen. Die libretto (teks) is deur Henri Meilhac en Ludovic Halévy geskryf, en is op 'n novelle van Prosper Mérimée gebaseer. Die eerste opvoering het op 3 Maart 1875 in Parys (in die Opéra-Comique) plaasgevind.


Carmen is 'n sigeunerin wat in 'n fabriek werk. Sy raak op 'n soldaat genaamd Don José verlief, wat haar ook liefkry. Hy is egter reeds aan iemand anders verloof. Later verlaat hy die weermag en die meisie aan wie hy verloof was vir Carmen. Terwyl hulle saam wegloop, is hulle vir 'n rukkie gelukkig. Carmen raak egter op 'n bulvegter, genaamd Escamillo, verlief en hul paaie skei. Een dag terwyl Carmen na 'n stiergeveg kyk, wag Don José haar in en probeer haar oorreed om na hom terug te kom. Sy weier volstrek en hy steek haar dood. Hy is met afgryse gevul oor wat hy gedoen het. In die laaste toneel staan die huilende Don José met haar liggaam in sy arms en sing ""Ma Carmen adorée!"". My geliefde Carmen!


</doc>
<doc id="121873" url="https://af.wikipedia.org/wiki?curid=121873" title="Stokely Carmichael">
Stokely Carmichael

Stokely Carmichael (1941–1998) was ’n lid van die Black Panthers, wat hulle in die 1960’s beywer het om maatskaplike en politieke veranderinge vir Afro-Amerikaners teweeg te bring. Hy het die frase ""black power"" (swart mag) gevestig.

Stokely Carmichael is op 29 Junie 1941 in Port of Spain op die eiland Trinidad gebore. Op 11 sluit hy by sy ouers in die Verenigde State aan, wat daarheen geëmigreer het toe hy twee was. Hy is ondertussen deur sy ouma en twee tantes versorg.

In die VSA woon hy die uitgelese Bronx Hoërskool van Wetenskap in New York Stad by, waarna hy by Howard-universiteit inskryf en 'n aktivis word. Hy sluit by die Swart Mag-beweging aan, eers as 'n leier van die Studente Geweldlose Koördinerende Komitee (SNCC, "Student Nonviolent Coordinating Committee"), later as "ere-presedent" van die Black Panther-party, en uiteindelik as 'n leier van die "All-African People's Revolutionary Party" (A-APRP).

Hy is in 1968 met die Suid-Afrikaanse sanger Miriam Makeba getroud. Hulle is egter in 1973 in Guinee geskei.

Carmichael is op 15 November 1998 aan prostaatkanker oorlede. Hy was 57 jaar oud.



</doc>
<doc id="121874" url="https://af.wikipedia.org/wiki?curid=121874" title="Senuweestelsel">
Senuweestelsel

Die senuweestelsel is die deel van ’n dier wat al sy aksies koördineer deur die oordrag van seine na en van verskillende dele van die liggaam. Dié aksies sluit in die beweging van sy spiere en sy sintuiglike prikkels, asook by hoër diersoorte hul emosionele en kognitiewe prosesse. Die senuweestelsel wissel van eenvoudig by die lae diersoorte tot hoogs ingewikkeld by die hoë dieresoorte soos die mens.

Senuweefsel het die eerste keer in wurmagtige organismes ontstaan, sowat 550 tot 600 miljoen jaar gelede.

By gewerweldes bestaan die senuweestelsel uit twee hoofdele, die sentrale en die perifere senuweestelsel. Eersgenoemde bestaan uit die brein en rugmurg en laasgenoemde hoofsaaklik uit senuwees, kabelagtige bondels aksons, of senuvesels, wat die sentrale senuweestelsel met die res van die liggaam verbind. Senuwees wat seine van die brein af stuur, word motoriese of afvoerende senuwees genoem, terwyl dié wat seine van die liggaam na die sentrale stelsel stuur, sintuig- of toevoerende senuwees heet. Rugmurgsenuwees doen albei en word gemengde senuwees genoem.

Die perifere senuweestelsel word verdeel in a) ’n somatiese en b) ’n outonome senuweestelsel en c) die ingewandsenuweestelsel. Somatiese senuwees bemiddel willekeurige beweging. Die outonome senuweestelsel is verder verdeel in die simpatiese en die parasimpatiese senuweestelsel. Die simpatiese stelsel word in tye van nood in werking gestel sodat die liggaam op ’n prikkel kan reageer, terwyl die parasimpatiese stelsel werk wanneer die organisme in ’n ontspanne toestand is. Die ingewandsenuwees beheer die maagdermstelsel. Die outonome en ingewandsenustelsel werk albei onwillekeurig.

Senuwees wat uit die kop kom, word die harsingsenuwees genoem en dié wat uit die rugmurg kom die rugmurgsenuwees.

Die senuweestelsel word beheer deur ’n spesiale soort sel, die neuron, ook bekend as ’n senuweesel. Neurone is so ontwerp dat hulle seine vinnig en presies na ander selle kan stuur. Die seine word gestuur in die vorm van elektrochemiese golwe wat met aksons langs beweeg; laasgenoemde veroorsaak dat chemiese stowwe, of senuoordraers, afgeskei word by skakelplekke, of sinapse. ’n Sel wat ’n sinapssein van ’n neuron ontvang, kan opgewek, geïnhibeer of op ’n ander manier gemoduleer word. Die verbindings tussen neurone kan senunetwerke vorm wat ’n organisme se waarneming van die wêreld en sy optrede bepaal. Benewens neurone bevat die senuweestelsel ander gespesialiseerde selle, wat gliaselle genoem word; hulle verleen strukturele en metaboliese steun.

Senuweestelsels word in die meeste meersellige diere aangetref, maar die ingewikkeldheid daarvan wissel in ’n groot mate. Die enigste meersellige diere wat nie ’n senuweestelsel het nie, is sponsdiertjies, Placozoa en Mesozoa, wat baie eenvoudige liggaamsplanne het. Die senuweestelsel van die radiaal simmetriese organismes ribkwalle en neteldiere (wat seeanemone, korale en jellievisse insluit) bestaan uit ’n verspreide senuweenet. Alle ander dierespesies, buiten ’n paar soorte wurms, het ’n senuweestelsel wat bestaan uit ’n brein, ’n sentrale string of twee en senuwees wat uit die brein en sentrale string uitloop. Die grootte wissel van ’n paar honderd selle in die eenvoudigste wurms tot sowat 300 miljard selle in Afrika-olifante.

Die sentrale senuweestelsel stuur seine van een sel na ’n ander, van een deel van die liggaam na ’n ander en om terugvoer te kry. ’n Wanfunksie in die senuweestelsel kan voorkom weens genetiese afwykings, fisieke skade weens trauma of vergifting, infeksies of bloot ’n hoë ouderdom. Op die vakgebied neurologie word ondersoek ingestel na afwykings van die senuweestelsel en gesoek na maniere om dit te behandel of verhoed. In die perifere senuweestelsel is die mees algemene probleem die gebrek aan senuweegeleiding, wat die gevolg van verskeie probleme is soos diabetiese neuropatie en meervoudige sklerose. Neurowetenskap is die wetenskapsterrein wat fokus op die bestudering van die senuweestelsel.
Die senuweestelsel kry sy naam van die woord "senuwees", wat silindriese bondels vesel is wat van die brein en rugmurg af versprei en herhaaldelik vertak na elke deel van die liggaam. Die antieke Egiptenare, Grieke en Romeine het reeds van senuwees geweet, maar die interne struktuur daarvan is nie verstaan totdat die mens dit met ’n mikroskoop kon ondersoek nie.

Mense het tot omstreeks 1900 nog nie geweet neurone is die basiese eenhede van die brein nie (uitgevind deur die Spaanse neurowetenskaplike Santiago Ramón y Cajal). Of tot 1930 dat chemiese oordrag in die brein plaasvind nie (Henry Hallett Dale en Otto Loewi). Ons het begin om die basiese elektriese verskynsel wat neurone gebruik om te kommunikeer, die aksiepotensiaal, in die 1950's te verstaan (Alan Lloyd Hodgkin, Andrew Huxley en John Eccles). In die 1960's het ons bewus geraak van hoe basiese neuronnetwerk-kodestimulusse en dus basiese begrippe moontlik is (David H. Hubel en Torsten Wiesel). Die molekulêre revolusie het in die 1980's deur Amerikaanse universiteite getrek. In die 1990's het die molekulêre meganismes van gedragsverskynsels algemeen bekend geraak (Eric Richard Kandel)." ’n Mikroskopiese ondersoek wys senuwees bestaan hoofsaaklik uit aksons en verskillende membrane wat hulle omring en in bondels verdeel. Die neurone wat tot die senuwees aanleiding gee, lê nie geheel en al binne die senuwees self nie – hul selliggame lê in die brein, die rugmurg en perifere senuweeknope.

Alle diere wat beter as sponse ontwikkel is, het ’n senuweestelsel. Selfs sponse, eensellige diertjies, het ’n meganisme van sel-tot-selseine wat die voorlopers van neurone is. In radiaal simmetriese diere soos die jellievis bestaan die senuweestelsel uit ’n senuweenet, ’n verspreide netwerk van geïsoleerde selle. In Bilateria, wat die grootste deel van bestaande spesies uitmaak, het die senuweestelsel ’n algemene struktuur wat vroeg in die Ediacarium, meer as 550 miljoen jaar gelede, ontstaan het.

Die senuweestelsel bevat twee hoofsoorte selle: neurone en glia.

Die senuweestelsel word beheer deur ’n spesiale soort sel, die neuron (ook senuselle genoem). Neurone kan op verskeie maniere van ander selle onderskei word, maar hul mees basiese eienskap is dat hulle met ander selle kommunikeer deur middel van sinapse, wat skakelplekke is met die molekulêre vermoë wat die vinnige stuur van seine moontlik maak, óf elektries óf chemies. Baie soorte neurone het ’n akson, ’n protoplasmiese uitloper wat verafgeleë dele van die liggaam kan bereik en duisende sinaptiese kontakte kan maak. Aksons beweeg dikwels deur die liggaam in bondels wat senuwees genoem word.

Selfs in die senuweestelsel van ’n enkele spesie, soos die mens, kan honderde verskillende soorte neurone bestaan, met ’n groot verskeidenheid vorme en funksies. Dit sluit in sintuigsenuwees wat stimulusse soos lig en klank in senuseine omskakel, en motoriese neurone wat senuseine in die aktivering van die spiere of kliere omskakel. In baie spesies neem die meerderheid van neurone egter deel in die vorming van gesentraliseerde strukture (die brein en senuweeknope); hulle ontvang al hul toevoer van ander neurone en stuur hul afvoer na ander neurone.

Gliaselle (van die Griekse naam vir "gom") is niesenuselle wat steun en voeding verskaf, homeostase handhaaf, miëlien vorm en aan seinsendings in die senuweestelsel deelneem. Daar word geraam die getal glia in die menslike brein is omtrent dieselfde as die getal neurone, hoewel die verhoudings in verskillende dele van die brein verskil. Van die belangrikste funksies van gliaselle is om neurone te ondersteun en hulle in plek te hou; voedingstowwe aan neurone te verskaf; neurone elektries te isoleer; patogene te vernietig, dooie neurone te verwyder en die aksons na hul teikens te lei. ’n Baie belangrike soort glia (oligodendrosiete in die sentrale senuweestelsel en Schwannselle in die perifere senuweestelsel) genereer lae van ’n vetterige stof, miëlien, wat om aksons vou en elektriese isolasie verskaf wat hulle toelaat om aksiepotensiale baie vinniger en doeltreffender te stuur.

Die senuweestelsel van gewerweldes, onder andere mense, is verdeel in die sentrale en die perifere senuweestelsel.

Die sentrale stelsel (SSS) is die grootste en bestaan uit die brein en rugmurg. Die rugmurgkanaal bevat die rugmurg en die harsingsholte die brein. Die stelsel word omring en beskerm deur die meninges, drie vlieslae wat ’n harde, leeragtige buitenste laag, die dura mater, insluit. Die brein word ook deur die skedel beskerm en die rugmurg deur die werwels.

Perifere senuweestelsel (PSS) is ’n versamelnaam vir die strukture van die senuweestelsel wat nie in die SSS geleë is nie. Die meerderheid van die aksonbondels, wat senuwees genoem word, word beskou as deel van die PSS, selfs wanneer die selliggaam van die neuron waartoe hulle behoort, in die brein of rugmurg lê.

Die perifere senuweestelsel word verdeel in die somatiese en die outonome of ingewandsdeel. Die somatiese deel bestaan uit die senuwees in die vel, gewrigte en spiere. Die selliggaam van somatiese sintuigneurone lê in die dorsale wortelganglia van die rugmurg. Die ingewandsdeel bevat neurone wat die interne organe, bloedvate en kliere besenu. Die ingewandsdeel bestaan self uit twee dele: die simpatiese en parasimpatiese senuweestelsel. Sommige skrywers sluit ook die sintuigneurone waarvan die selliggame in die ledemate lê (vir sintuie soos gevoel) in as deel van die PSS, maar nie almal nie.

Gewerweldes se senuweestelsel kan ook verdeel word in streke wat grysstof en witstof genoem word. Grysstof, wat net grys is in gepreserveerde weefsel maar in lewende weefsel eerder pienk of ligbruin is, bevat ’n groot proporsie van selliggame van neurone. Witstof bestaan hoofsaaklik uit gemiëlineerde aksons en kry sy kleur van die miëlien. Dit sluit in al die senuwees en ’n groot deel van die binnekant van die brein en rugmurg. Grysstof word aangetref in bondels van neurone in die brein en rugmurg, en in skorslae op hul oppervlak. Daar is ’n anatomiese konvensie dat ’n bondel neurone in die brein of rugmurg ’n kern genoem word, terwyl dit in die ledemate ’n ganglion is. Daar is egter uitsonderings, veral in die deel van die voorbrein wat die "basale ganglia" genoem word.

Sponsdiertjies het geen selle wat deur sinapse aan mekaar verbind is nie, en dus geen neurone en geen senuweestelsel nie. Hulle het egter homoloë van baie gene wat sleutelrolle speel in sinaptiese funksie. Onlangse studies het gewys sponsselle toon ’n groep proteïene wat saambondel om ’n struktuur te vorm wat lyk na ’n postsinaptiese digtheid (die seinontvangende deel van ’n sinaps). Die funksie van hierdie struktuur is egter tans onduidelik. Hoewel sponsselle nie sinaptiese transmissies toon nie, kommunikeer hulle wel met mekaar deur kalsiumgolwe en ander impulse, wat sommige eenvoudige aksies soos liggaamsametrekkings bemiddel.

Radiata (radiaal simmetriese diere) soos neteldiere, ribkwalle en verwante diere het verspreide senuweenetwerke eerder as ’n sentrale senuweestelsel. In die meeste neteldiere is die netwerk min of meer egalig deur die liggaam versprei; in ribkwalle is dit naby die mond gekonsentreer. Die senuweenetwerke bestaan uit sintuigneurone, wat chemiese, tas- en visuele seine opvang; motoriese neurone, wat sametrekkings van die liggaamswand kan aktiveer; en intermediêre neurone, wat patrone aktiwiteite in die sintuigneurone bespeur en in antwoord daarop seine stuur na groepe motororiese neurone. In sommige gevalle is groepe intermediêre neurone in diskrete ganglia gebondel.

Die ontwikkeling van die senuweestelsel in Radiata is relatief ongestruktureer. Anders as Bilateria (bilateraal simmetriese diere) het Radiata net twee basiese kiemlae, die endoderm en ektoderm. Neurone word gegenereer vanuit ’n spesiale stel ektodermiese voorloperselle, wat ook dien as voorlopers van elke ander ektodermiese seltipe.

Die oorgrote meerderheid bestaande diere is Bilateria, wat beteken hul linker- en regterkant is min of meer spieëlbeelde van mekaar. Alle Bilateria stam vermoedelik af van ’n gemeenskaplike wurmagtige voorsaat wat in die Ediacarium-periode, sowat 550 miljoen tot 600 miljoen jaar gelede, voorgekom het. Die basiese Bilateria-liggaamsvorm is ’n buis met ’n hol ingewandsholte wat van die mond na die anus loop, ’n senuweestring met ’n vergroting ("ganglion") vir elke liggaamsegment en ’n ekstragroot ganglion aan die voorkant, die "brein".

Selfs soogdiere, insluitende die mens, toon die gesegmenteerde bilaterale liggaamsplan op die vlak van die senuweestelsel. Die rugmurg bevat ’n reeks gesegmenteerde ganglia, wat elk aanleiding gee tot motoriese en sintuigsenuwees wat ’n deel van die liggaamsoppervlak en onderliggende spierstelsel besenu. In die ledemate is die uitleg van die besenu-patroon ingewikkeld, maar in die romp gee dit aanleiding tot ’n reeks nou bande. Die topdriesegmente behoort tot die brein en gee aanleiding tot die voor-, middel- en agterbrein.

Bilateria kan, geskoei op gebeure baie vroeg in embrio-ontwikkeling, in twee superfilums verdeel word: Protostomia en Deuterostomia. Laasgenoemde sluit in gewerweldes sowel as stekelhuidiges, Hemichordata en Xenoturbellida. Protostomia, die meer uiteenlopende groep, sluit in geleedpotiges, weekdiere en verskeie ander soorte wurms. Daar is ’n basiese verskil tusen die twee groepe in die plasing van die senuweestelsel in die liggaam: Protostomia het ’n senuweestring in die ventrale (gewoonlik onderste) kant van die liggaam, terwyl die senuweestring by Deuterostomia in die dorsale (gewoonlik boonste) kant lê. Verskeie aspekte van die liggaam is eintlik omgekeerd in die twee groepe, insluitend die uitdrukkingspatrone van verskeie gene wat dorsaal-na-ventraal-gradiënte toon. Die meeste anatome glo nou die liggaam van die twee groepe is teenoorgesteldes van mekaar, ’n hipotese wat die eerste keer deur Geoffroy Saint-Hilaire voorgestel is vir insekte in vergelyking met gewerweldes.

Wurms is die eenvoudigste bilateraal simmetriese diere en toon ’n basiese struktuur van die bilaterale senuweestelsel. Erdwurms het byvoorbeeld ’n dubbele senuweestring wat met hul hele lyf langs loop en by die stert en mond byeenkom. Dié senuweestringe is oor die dwarste verbind deur senuwees, soos die trappies van ’n leer. Die dwarsgeleë senuwees help die twee kante van die dier koördineer. Twee ganglia aan die kopkant werk soos ’n eenvoudige brein. Eenvoudige oë verskaf inligting oor lig en donkerte.

Geleedpotiges soos insekte en skaaldiere se senuweestelsel bestaan uit ’n reeks ganglia, wat deur ’n ventrale senuweestring verbind word; dié bestaan uit twee parallelle dele wat met die lengte van die abdomen langs loop. Elke liggaamsegment het ’n ganglion aan elke kant, maar sommige ganglia is saamgesmelt om die brein en ander groot ganglia te vorm. Die kopsegment bevat die brein. Die brein is verdeel in drie dele. Net daaragter lê die benedeslukderm-ganglion, wat uit drie pare saamgesmelte ganglia bestaan. Dit beheer die monddele, speekselkliere en sekere spiere. Baie geleedpotiges het goed ontwikkelde sintuigorgane, insluitend saamgestelde oë vir sig en antennes vir reuk en feromoonsensasie. Die inligting van hierdie organe af word deur die brein verwerk.

Baie neurone by insekte het selligame wat aan die kant van die brein geleë en elektries passief is – hulle verskaf net metaboliese steun en stuur nie seine nie. ’n Protoplasmiese vesel loop uit die selliggaam en vertak; sekere dele stuur seine en ander ontvang dit. Die meeste dele van die insektebrein het dus passiewe selliggame wat om die buitekant gerangskik is, terwyl die senuseinverwerking in die agterkant plaasvind in ’n netwerk protoplasmiese vesels wat senupole genoem word.

Op die mees basiese vlak is die funksie van die senuweestelsel om seine van een sel na ’n ander te stuur, of van een deel van die liggaam na ’n ander. Daar is talle maniere waarop ’n sel seine na ander selle kan stuur. Een is deur chemiese stowwe, genaamd hormone, na die interne sirkulasie te stuur sodat hulle na verafgeleë plekke kan versprei. In teenstelling met hierdie "uitsaaimodus" van seine, maak die senuweestelsel punt-tot-punt-seine moontlik – neurone projekteer hul aksons na spesifieke teikengebiede en maak sinaptiese verbindings met spesifieke teikenselle.

Op ’n meer integrerende vlak is die hooffunksie van die senuweestelsel om die liggaam te beheer. Dit word gedoen deur die verkryging van inligting uit die omgewing deur middel van sintuigreseptors, die stuur van seine wat hierdie inligting in die sentrale senuweestelsel enkodeer, die verwerking van die inligting om ’n geskikte reaksie te bepaal en die stuur van seine na spiere of kliere om die gewenste reaksie te aktiveer. Die evolusie van ’n ingewikkelde senuweestelsel het dit vir verskeie dierespesies moontlik gemaak om gevorderde waarnemingsvermoëns soos sig, komplekse sosiale interaksies, die vinnige koördinasie van orgaanstelsels en die geïntegreerde verwerking van gelyktydige seine te hê. By mense stel die sofistikasie van die senuweestelsel taal, die abstrakte voorstelling van begrippe, die uitruiling van kultuur en baie ander eienskappe van menslike gemeenskappe daar wat nie sonder die menslike brein moontlik sou gewees het nie.

Die meeste neurone stuur seine deur hul aksons, hoewel sommige soorte seine van dendriet tot dendriet stuur. Sommige selle het nie aksons nie en kommunikeer slegs deur hul dendriete. Senuweeseine plant deur ’n akson voort in die vorm van elektrochemiese golwe wat aksiepotensiale genoem word; hulle produseer sel-tot-selseine by punte waar aksonterminale sinaptiese kontak met ander selle maak.

Sinapse kan elektries of chemies wees. Elektriese sinapse maak direkte elektriese konneksies tussen neurone, maar chemiese sinapse is baie meer algemeen en baie meer uiteenlopend wat funksie betref. By ’n chemiese sinaps word die sel wat seine stuur presinapties genoem, en die sel wat seine ontvang postsinapties. Beide die presinaptiese en postsinaptiese gebiede is vol molekulêre masjinerie wat die seinproses uitvoer. Die presinaptiese area bevat groot hoeveelhede klein sferiese houers wat sinapsblasies genoem word; hulle is vol senuoordragschemikalieë.

Wanneer die presinaptiese terminaal elektries gestimuleer word, word ’n reeks molekules wat in die membraan lê, geaktiveer en veroorsaak dat die inhoud van die blasie vrygestel word in die smal spasie tussen die presinaptiese en postsinaptiese membraan, wat die sinaptiese spleet genoem word. Die senuoordraer verbind dan met reseptore in die postsinaptiese membraan en veroorsaak dat hulle ’n geaktiveerde toestand binnegaan. Na gelang van die soort reseptor, kan die postsinaptiese sel opgewek, geïnhibeer of op baie ander maniere verander word. Die vrystelling van die senuoordraer asetielcholien by ’n sinaptiese kontak tussen ’n motoriese neuron en ’n spiersel veroorsaak byvoorbeeld die vinnige sametrekking van die spiersel. Die hele sinaptiese oordragsproses neem net ’n breukdeel van ’n millisekonde, hoewel die uitwerking op die postsinaptiese sel baie langer kan duur (selfs oneindig lank in gevalle waar die sinaptiese sein lei tot die vorming van ’n geheuespoor).

Daar is letterlik honderde verskillende soorte sinapse. Eintlik is daar meer as honderd bekende senuoordraers, en baie van hulle het verskeie soorte reseptore. Baie sinapse gebruik meer as een senuoordraer – dit is algemeen dat ’n sinaps een vinnigwerkende kleinmolekule-senuoordraer kan gebruik, soos glutaminesuur of gamma-aminobottersuur, asook een of meer peptied-senuoordraers wat stadiger moduleringsrolle speel.

Volgens ’n reël bekend as die beginsel van Dale, wat slegs ’n paar bekende uitsonderings het, stel ’n neuron dieselfde senuoordaers vry by al sy sinapse. Dit beteken nie die neuron het dieselfde uitwerking op al sy teikens nie – die uitwerking van ’n sinaps hang nie van die senuoordraer af nie, maar van die reseptore wat dit aktiveer. Omdat verskillende teikens verskillende soorte reseptore kan gebruik (en dit dikwels doen), is dit moontlik dat ’n neuron ’n opwekkende uitwerking op een stel teikenselle kan hê, ’n inhiberende uitwerking op ’n tweede stel en ’n komplekse modulerende uitwerking op ’n derde stel. Nietemin het die twee mees algemene senuoordraers, glutaminesuur en gamma-aminobottersuur, albei ’n baie konsekwente uitwerking. Glutaminesuur het verskeie wyd voorkomende soorte reseptore, maar hulle is almal opwekkend of modulerend. Net so het gamma-aminobottersuur verskeie wyd voorkomende reseptortipes, maar hulle is almal inhiberend.

Een baie belangrike subgroep sinapse kan geheuespore vorm deur middel van langdurige aktiwiteitsafhanklike veranderings in sinaptiese sterkte. Die bekendste vorm van neurale geheue is ’n proses wat langtermynversterking genoem word; dit werk by sinapse wat die senuoordraer glutaminesuur gebruik wat werk op ’n spesiale soort reseptor bekend as ’n NMDA-reseptor. Dié reseptor het ’n "assosiatiewe" eienskap: as die twee selle wat in die sinaps betrokke is albei op min of meer dieselfde tyd geaktiveer word, open ’n kanaal wat kalsium toelaat om in die teikensel te vloei. Die kalsium begin ’n tweede boodskapstroom wat eindelik lei tot ’n toename in die getal glutaminesuurreseptore in die teikensel. Daardeur word die effektiewe sterkte van die sinaps verhoog. Hierdie verandering in sterkte kan weke of langer duur. Sedert die ontdekking van langtermynversterking in 1973, is baie ander soorte sinaptiese geheuespore ontdek wat ’n toe- of afname in sinaptiese sterkte behels en wat ’n verskeidenheid tydperke duur. Die beloningstelsel, wat gewenste gedrag aanmoedig, is byvoorbeeld afhanklik van ’n vorm van langtermynversterking waar dopamien as senuoordraer gebruik word. Al hierdie vorme van sinaptiese modifieerbaarheid gee gesamentlik aanleiding tot neurale vormbaarheid, of die vermoë van die senuweestelsel om by veranderings in die omgewing aan te pas.

Die funksie van die senuweestelsel is histories baie jare lank beskou as ’n stimulus-reaksie-verbinding. Volgens dié beskouing begin neurale prosessering met stimulusse wat sensoriese neurone aktiveer en seine vervaardig wat deur kettings verbindings in die rugmurg en brein voortplant; dit lei eindelik tot die aktivering van motororiese neurone en daardeur tot spiersametrekking. René Descartes het geglo elke gedrag van ’n dier en die meeste optredes van mense kan verduidelik word aan die hand van stimulus-reaksie-kringlope. Hy het egter ook geglo hoër kognitiewe funksies soos taal kan nie meganisties verduidelik word nie. Charles Sherrington het in sy invloedryke boek van 1906, "The Integrative Action of the Nervous System", die begrip van stimulus-reaksie-meganismes in veel groter besonderhede ontwikkel, en behaviorisme, die denkskool wat die psigologie deur die middel van die 20ste eeu oorheers het, het elke aspek van menslike gedrag in stimulus-reaksie-terme probeer verduidelik.

Studies in elektrofisiologie wat vroeg in die 20ste eeu begin is en teen die 1940's ’n hoogtepunt bereik het, het getoon die senuweestelsel bevat baie meganismes wat self patrone aktiwiteit genereer, sonder ’n stimulus van buite. Daar is bevind neurone is in staat om gereelde reekse aksiepotensiale, of reekse uitbarstings, te produseer – selfs in algehele isolasie.

Wanneer intrinsiek aktiewe neurone in ingewikkelde kringlope aan mekaar verbind word, word die moontlikhede vir die generering van ingewikkelde temporale patrone baie groter. Volgens ’n moderne opvatting word die funksie van die senuweestelsel deels beskou in terme van stimulus-reaksie-kettings, en gedeeltelik in terme van intrinsiek gegenereerde aktiwiteitspatrone – albei soorte aktiwiteite tree in wisselwerking met mekaar om die volle repertoire van gedrag te genereer.

Die eenvoudigste soort senukringloop is ’n refleksboog; dit begin met ’n sensoriese toevoer en eindig met ’n motoriese afvoer, en gaan deur ’n reeks neurone wat verbind is. Dit kan geïllustreer word deur die "wegrukrefleks", wat veroorsaak dat ’n hand weggeruk word nadat dit aan ’n warm stoof geraak het.

Die kringloop begin met sensoriese reseptore in die vel wat geaktiveer word deur ’n skadelike hittevlak: ’n Spesiale soort molekulêre struktuur in die membraan veroorsaak dat hitte die elektriese veld oor die membraan verander. As die verandering in elektriese potensiaal groot genoeg is om die gegewe grens oor te steek, ontlok dit ’n aksiepotensiaal, wat deur die akson van die reseptorsel tot in die rugmurg gestuur word. Daar maak die akson eksitatoriese (opwekkende) sinaptiese kontakte met ander selle, waarvan sommige projekteer (aksonale afvoer stuur) na dieselfde streek van die rugmurg. Ander projekteer na die brein. Een teiken is ’n stel rugmurg-interneurone wat projekteer na motoriese neurone wat die armspiere beheer. Die interneurone wek die motoriese neurone op en as die opwekking sterk genoeg is, genereer sommige van die motoriese neurone aksiepotensiale, wat met hul aksons af beweeg na die punt waar hulle eksitatoriese sinaptiese kontakte met spierselle maak. Die eksitatoriese seine veroorsaak ’n sametrekking van die spierselle, en die arm word weggeruk.

In werklikheid kan daar verskeie komplikasies in hierdie eenvoudige voorstelling wees. Hoewel daar vir die eenvoudigste reflekse kort neurale paaie is van die sensoriese na die motoriese neurone, is daar ook ander nabygeleë neurone wat aan die kringloop deelneem en die reaksie moduleer. Verder is daar projeksies van die brein na die rugmurg wat die vermoë het om die refleks te vergroot of verklein.

Hoewel die eenvoudigste reflekse bemiddel kan word deur kringlope wat heeltemal binne die rugmurg lê, is meer ingewikkelde reaksies afhanklik van seinprosessering in die brein. ’n Voorbeeld is wanneer iets aan die buitekant van ’n mens se visuele veld beweeg en die mens daarheen kyk. Baie stadiums van seinprosessering word dan geïnisieer. Die aanvanklike sensoriese reaksie, in die retina van die oog, en die finale motoriese reaksie, in die breinstam, is glad nie soveel anders as dié in die eenvoudige refleks nie, maar die tussenstadiums verskil heeltemal. In plaas van een of twee stappe in die ketting van prosessering, beweeg die visuele seine deur miskien tientalle stadiums van integrasie, waarin die talamus, harsingskors, basale ganglia, superieure colliculus, kleinharsings en verskeie breinstamkerns betrek word. Hierdie streke voer seinprosesseringsfunksies uit wat insluit omgewingswaarneming, die ontleding van die waarneming, geheueherroeping, besluitneming en motoriese beplanning.

Omgewingswaarneming is die vermoë om biologies relevante inligting uit ’n kombinasie van sensoriese seine te onttrek. Wat die sigsintuig betref, is sensoriese reseptore in die retina van die oog byvoorbeeld individueel net in staat om "ligpunte" in die buitewêreld waar te neem. Tweedevlak-signeurone ontvang toevoer van groepe primêre reseptore; hoërvlak-neurone ontvang toevoer van groepe tweedevlak-neurone, ens. So vorm hulle ’n hiërargie van prosesseringstadiums. In elke stadium word belangrike inligting uit die sein-ensemble onttrek en onbelangrike inligting verwerp. Teen die einde van die proses is toevoerseine wat "ligpunte" verteenwoordig, omgeskakel in ’n neurale voorstelling van voorwerpe in die omgewing en hul eienskappe. Die mees gesofistikeerde sensoriese prosessering vind in die brein plaas, maar ingewikkelde inligtingsonttrekking vind ook in die rugmurg en in buite- sensoriese organe soos die retina plaas.

Hoewel stimulus-reaksie-meganismes die maklikste is om te verstaan, kan die senuweestelsel ook die liggaam op maniere beheer wat nie ’n eksterne stimulus verg nie, deur middel van intern opgewekte ritmes van aktiwiteit. Vanweë die verskeidenheid spanningsensitiewe ioonkanale wat in die membraan van die neuron kan voorkom, is baie soorte neurone in staat om (selfs as hulle in isolasie voorkom) ritmiese reekse aksiepotensiale te genereer, of ritmiese wisselings tussen hoëtempo-uitbarstings en rus. Wanneer neurone wat intrinsiek ritmies is, deur eksitatoriese of inhiberende sinapse aan mekaar verbind is, is die gevolglike netwerke in staat tot ’n uiteenlopende getal dinamiese gedragswyses, insluitende aantrekkingsdinamika, periodisiteit en selfs chaos. ’n Netwerk neurone wat sy interne struktuur gebruik om tydelik gestruktureerde afvoer te genereer, sonder dat dit ’n ooreenstemmende tydelik gestruktureerde stimulus vereis, word ’n sentrale patroonopwekker genoem.

Interne patroonopwekking werk op ’n groot verskeidenheid tydskale, van millisekondes tot ure of langer. Een van die belangrikste soorte slaappatrone is sirkadiese ritme – betreffende biologiese prosesse wat al om die 24 uur plaasvind. Alle diere wat bestudeer is, toon sirkadiese wisselings in neurale aktiwiteit, wat gedrag soos die slaap-wakker-siklus beheer. Eksperimentele studies van die 1990's af wys sirkadiese ritme word opgewek deur ’n "genetiese klok" wat bestaan uit ’n spesiale stel gene waarvan die uitdrukkingsvlak deur die loop van die dag styg en daal. Diere so uiteenlopend soos insekte en gewerweldes deel ’n soortgelyke genetiese ritmieseklokstelsel. Die klok word deur lig beïnvloed, maar hou aan werk al word ligvlakke konstant gehou en al is daar geen ander eksterne aanduidings oor watter tyd van die dag dit is nie. Die klokgene vind uitdrukking in baie dele van die senuweestelsel sowel as baie perifere organe, maar in soogdiere word al hierdie "weefselklokke" gesinkroniseer gehou deur seine wat uitgestuur word deur die meestertydhouer in ’n klein deel van die brein bekend as die suprachiasmatiese kern.

In gewerweldes sluit belangrike oomblikke in die neurale ontwikkeling van die embrio die volgende in: die ontstaan en differensiasie van neurone uit stamselvoorlopers, die migrasie van onvolgroeide neurone van hul ontstaanplek in die embrio na hul finale posisie, die uitgroei van aksons uit neurone en die geleiding van die beweeglike groeikeël deur die embrio na postsinaptiese vennote, die voortbrenging van sinapse tussen hierdie aksons en hul postsinaptiese vennote, en eindelik die lewenslange verandering in sinapse wat vermoedelik ten grondslag lê van leer en geheue.

Alle diere van Bilateria vorm vroeg in hul ontwikkeling ’n gastrula, wat gepolariseer is; die een kant word die dierpool genoem en die ander kant die plantpool. Die gastrula het die vorm van ’n skyf met drie lae selle: ’n binneste laag wat die endoderm genoem word en wat aanleiding gee tot die voering van die meeste interne organe, ’n middelste laag, die mesoderm, wat aanleiding gee tot die bene en spiere, en ’n buitenste laag, die ektoderm, wat aanleiding gee tot die vel en senuweestelsel.

In gewerweldes is die eerste teken van die senuweestelsel die verskyning van ’n dun strook selle al langs die middel van die rug wat die senuplaat genoem word. Die binneste deel van die senuplaat (met die middellyn langs) sal eindelik die sentrale senuweestelsel (SSS) word en die buitenste deel die perifere senuweestelsel (PSS). Namate die ontwikkeling vorder, verskyn ’n vou (die senugleuf) langs die middellyn. Dié vou verdiep en die bokant groei toe. In dié stadium verskyn die toekomstige SSS as ’n silindriese struktuur wat die senubuis genoem word, terwyl die toekomstige PSS verskyn as twee stroke weefsel bekend as die senulys; dit loop in die lengte bo die senubuis. Die stadiums van senuplaat tot senubuis en senulys is bekend as neurulasie.

Die aard van die induksieproses was onbekend totdat dit eindelik in die 1990's met ’n genetiese benadering opgelos is. Die induksie van die senuweefsel vereis die inhibering van die geen vir ’n sogenaamde beenmorfogenetiese proteïen, of BMP. Veral die proteïen BMP4 is blykbaar betrokke. Twee proteïene wat albei deur die mesoderm afgeskei word, kan BMP4 inhibeer en daardeur die ektoderm induseer om in senuweefsel om te sit. Dit lyk of dieselfde soort molekulêre meganisme betrokke is by baie uiteenlopende soorte diere, van geleedpotiges tot gewerweldes.

Die induksie van senuweefsel lei tot die vorming van voorlopersenuselle, genaamd neuroblaste. Van daar af verdeel selle om óf neurone óf gliaselle te vorm.

Neurologie behels die diagnose en behandeling van alle soorte toestande en siektes wat met die sentrale en die perifere senuweestelsel verband hou.

Die sentrale senuweestelsel word beskerm deur groot fisieke en chemiese versperrings. Fisiek word die brein en rugmurg omring deur taai membrane en die bene van die skedel en rugwerwels, wat saam ’n sterk fisieke skild vorm. Chemies word die brein en rugmurg geïsoleer deur die sogenaamde bloed-brein-versperring, wat die meeste soorte chemiese stowwe verhoed om uit die bloedstroom na die binnekant van die SSS te beweeg. Hierdie beskerming maak die SSS in baie opsigte minder kwesbaar as die PSS; aan die ander kant het skade aan die SSS ernstiger gevolge.

Hoewel senuwees gewoonlik diep onder die vel lê, buiten met uitsonderings soos die elmboogsenuwee, is hulle steeds redelik blootgestel aan fisieke skade, wat pyn en ’n verlies aan sensasie of spierbeheer tot gevolg kan hê. Skade aan senuwees kan ook deur swelling en kneusings veroorsaak word op plekke waar ’n senuwee deur ’n nou, benerige kanaal loop, soos in karpale tonnelsindroom. As ’n senuwee heeltemal deurgesny word, sal dit dikwels degenereer, maar vir lang senuwees sal dit maande duur voor die proses afgehandel is.

Benewens fisieke skade, kan perifere neuropatie veroorsaak word deur baie ander mediese probleme, onder meer genetiese toestande, metaboliese toestande soos diabetes, inflammatoriese toestande soos Guillain-Barré-sindroom, ’n vitamientekort, siektes soos melaatsheid en gordelroos, of vergiftiging deur stowwe soos swaarmetale. Baie gevalle het geen bekende oorsake nie en word "idiopaties" genoem. Senuwees kan ook tydelik hul funksie verloor, wat ’n styfheid veroorsaak. Dit word veral veroorsaak deur meganiese druk, ’n daling in temperatuur of chemiese wisselwerkings met sekere medikasie vir plaaslike verdowing.

Fisieke skade aan die rugmurg kan lei tot verlamming, wat permanent kan wees. Eksperimentele studies het getoon rugsenuvesels probeer teruggroei op dieselfde manier as ander senuvesels, maar in die rugmurg lei die vernietiging van weefsel gewoonlik tot die vervaardiging van letselweefsel waardeur die teruggroeiende senuwees nie kan dring nie.




</doc>
<doc id="121882" url="https://af.wikipedia.org/wiki?curid=121882" title="Golf van Akaba">
Golf van Akaba

Die Golf van Akaba (Arabies: خليج العقبة‎‎, "Khalij al-Aqabah") of Golf van Eilat (Hebreeus: מפרץ אילת‎‎, "Mifrats Eilat") is 'n golf aan die noordelike punt van die Rooisee tussen die Sinai-skiereiland in die weste en die Arabiese Skiereiland in die ooste. Aangrensende lande is kloksgewys van wes na oos: Egipte, Israel, Jordanië en Saoedi-Arabië.

Geologies gesien behoort die Golf van Akaba tot die Groot Skeurvallei wat vanaf Oos-Afrika oor die Rooisee verder tot die Dooie See en die Jordaanvallei streek. Dié golf skei saam met Israel die Arabiese wêreld in twee dele: Die Arabiese lande van Noord-Afrika in die weste en die Arabiese lande van Wes-Asië in die ooste. Vir Jordanië is die Golf van Akaba die enigste toegang tot die see.

Weens sy warm klimaat en duikplekke is die Golf van Akaba 'n belangrike toeristeoord en vir al vier lande ekonomies belangrik. Belangrike hawestede sluit in Taba in Egipte, Eilat in Israel en Akaba in Jordanië. Sharm El Sheikh is die bekendste vakansieoord op die Egiptiese skiereiland Sinai. Die Golf van Akaba word met die Rooisee verbind via die Straat van Tiran.


</doc>
<doc id="121884" url="https://af.wikipedia.org/wiki?curid=121884" title="Engelse Kanaaldeurbraak, 1942">
Engelse Kanaaldeurbraak, 1942

Die Kanaaldeurbraak of Unternehmen Cerberus (Operasie Cerberus) was 'n operasie deur die Nazi-Duitse vloot tydens die Tweede Wêreldoorlog. 'n Duitse vlooteskader wat bestaan het uit altwee die "Scharnhorst"-klas slagkruisers en 'n swaarkruiser, die "Prinz Eugen" het van 11–13 Februarie 1942, met die hulp van Duitse lug- en seebeskerming, 'n Britse blokkade van die Engelse Kanaal getroef.

Die groep het vanuit Brest, Bretagne in besette Frankryk vertrek waar hulle 'n latente bedreiging vir Britse Trans-Atlantiese konvooie was. By Brest en La Pallice is die Duitse vlootskepe gereeld sedert Maart 1941 deur die Britse Lugmag (RAF) se bomwerpers en die RAF Kuswag se torpedo-bomwerpers aangeval. Periodieke skade is aangerig aan die skepe, met die gevolglike vermindering van hul seewaardigheid.

Teen die einde van 1941 het Adolf Hitler sy "Oberkommando der Mariene" ("OKM") beveel om 'n operasie te beplan om die slagskepe terug te bring na Duitse basisse om teen 'n moontlike Britse inval van Noorweë te waak. Die korter roete deur die nou Engelse Kanaal is verkies om 'n ompad rondom die Britse Eilande te verhoed, tot voordeel van verrassing en lugbeskerming deur die "Luftwaffe".

Die Britte het die geheime Duitse radioboodskappe wat met die Enigma-masjien gekodeer was, ontsyfer; lugverkenning deur die RAF se Fotografiese Verkenningseenheid (PRU) en agente in Frankryk wat in diens van die Geheime Intelligensiediens (MI6) was, is op die uitkyk gehou vir die Duitse skepe en om verslag te lewer van die skade wat veroorsaak is deur Britse bomwerpers. Operasie Fuller, 'n gesamentlike Royal Navy—Royal Air Force gebeurlikheidsplan, is uitgedink teen (a) 'n aanslag deur Duitse skepe teen die Geallieerde Atlantiese oseaankonvooie, (b) 'n terugkeer na Duitse hawens deur om die Britse Eilande te seil, of (c) om deur te breek deur die Engelse Kanaal terug na Duitsland.

Die konsentrasie van Britse skepe in suidelike waters is gekniehalter deur 'n behoefte om skepe by Scapa Flow in Skotland te stasioneer, vir in geval van vyandigheid deur die Duitse oorlogskip "Tirpitz" vanuit Noorweë. Die RAF moes dus eskaders van bomwerp- en kusopdragte van hul oorsese diens onttrek om in Skotland gereed te wees vir Tirpitz. Dit het hul vermoë erg beperk om groot hoeveelhede vliegtuie in te span teen 'n moontlike Kanaaldeurbraak, vererger deur die winterweer wat sigbaarheid beperk en vliegvelde met sneeu bedek het.

Die basis in Brest is bewaak deur die Britse duikboot "Sealion". Dit het egter sy waarneming op 11 Februarie teen 21:35 verslap, aangesien dit nie meer 'n lekkasie van die Duitse Vloot in die nag verwag het nie. Die vloot was in staat om Brest om 22:45 te verlaat wanneer lugaanvalle afneem in Brest; daarmee is waardevolle tyd gewen. Die Duitse leierskap het swak, mistige weer verwag, en so kon die vloot ongesiens deur die Britse verdediging vaar - op pad na die Engelse Kanaal en die Noordsee vir 13 uur. Die radars van die Britse verkenningsvliegtuie was in hierdie tyd op groot skaal ontwrig deur steursenders langs die Franse kus, sodat hulle nie die Duitse vloot met hul radartoerusting kon opmerk nie.

Die Duitse vlooteskader is eers op die oggend van 12 Februarie ontdek, maar ook hier is hulle gehelp deur 'n blaps van die Britse magte. Die bemanning van die verkenningsvliegtuie kon ten spyte van die ontdekking dit nie waag om die voorgeskrewe radiostilte te verbreek nie. Die Britse bevelstrukture is eers daarvan ingelig nadat vlieëniers by hul basisse geland het. Daarbenewens was die Duitse deurbraakplan gebaseer (wat die Engelse verwag het, terwyl hulle baie goed ingelig was oor die gereedheid van die Duitse skepe) op die voorneme om Dover tydens middagete te bereik, terwyl die Britse Admiraliteit verwag het die Duitse deurbraak sou op een van die nuwemaannagte wees. Reeds op 8 Februarie het die RAF Kuswag, wat die verkenningsvlugte oor die Franse Atlantiese kus moes uitvoer, berigte ontken dat al drie Duitse skepe reeds in die oop water was. Desondanks het seemaarskalk Joubert in sy verslag voorspel dat 'n deurbraak op een van die nuwemaannagte rondom 15 Februarie 1942 sou plaasvind, wat toe nie gebeur het nie.

Britse bomwerpers en torpedovliegtuie van die "Swordfish"-tipe het probeer om die Duitse skepe te sink, maar kon hulle nie eens opspoor nie as gevolg van mistige weer. So het 242 Britse bomwerpers slegs 39 van hul bomme afgegooi, en nie een het getref nie. Daarbenewens het die Duitse Lugmag 280 vegvliegtuie gemobiliseer om die vlootskepe te beskerm. Die Britse kusartillerie in Dover het ook op die Duitse eskader gevuur, maar versuim om 'n trefslag te behaal, omdat hulle nie akkuraat kon mik na teikens in die mis nie.

Op die aand van 13 Februarie het die Vloot uiteindelik hul Duitse hawens bereik, en so het Operasie Cerberus suksesvol ten einde geloop.

Duitse verliese het 'n volgskip en 17 vliegtuie beloop. Daarbenewens het die "Scharnhorst" en "Gneisenau" seemyne getref. Die "Scharnhorst" was vir agt maande buite aksie. Dit is herstel in Kiel, verskuif na die noorde van Noorweë en op 26 Desember 1943 deur die Britte in die Barentssee noordoos van die Noord-Kaap gesink. Die "Gneisenau" is so erg beskadig in 'n lugaanval op die nag van 26-27 Februarie 1942 tydens sy herstelwerk, dat hy buite werking gestel is op 1 Julie 1942. Na 'n permanente verskuiwing na Noorweë gevind is om nie meer haalbaar te wees nie, veg die "Prinz Eugen" later relatief suksesvol in die Oossee teen Sowjet-grondmagte.

Die Britse publiek was woedend toe hulle hoor van die suksesvolle deurbraak; dit was die eerste suksesvolle deurbraak van 'n vyandige vloot deur die Engelse Kanaal vir eeue lank. Dit was 'n skande dat die Duitse skepe vir 300 myl ongemerk deur die Engelse Kanaal kon vaar, want die veiligheid van Brittanje hang af van die beskerming van hul eie kuswaters. Hoewel 'n unieke geleentheid verby gegaan het om drie hoofvlootskepe te vernietig, was die Britse Admiraliteit aan die ander kant verlig dat 'n groot bedreiging vir hul handelskonvooie in die Atlantiese Oseaan verwyder is. Selfs onder die Duitse admiraals was daar verdeeldheid hieroor. Admiraal Erich Raeder het gepraat van 'n "taktiese oorwinning, maar 'n strategiese nederlaag."



</doc>
<doc id="121885" url="https://af.wikipedia.org/wiki?curid=121885" title="Braaismoor">
Braaismoor

Braaismoor is 'n tamatie- en ui-gebaseerde braaidis wat in Suid-Afrika saam met biefstuk, boerewors of enige ander vleis en mieliepap geëet word.


</doc>
<doc id="121888" url="https://af.wikipedia.org/wiki?curid=121888" title="Braaibroodjie">
Braaibroodjie

'n Braaibroodjie is 'n broodjie wat op die kole tydens 'n braai gerooster word. Die tradisionele braaibroodjie word met kaas, marmite, knoffel, sout en peper gemaak. Die broodsnye word vooraf aan die buitekant gebotter.

Braaibroodjies is snaaks genoeg oorsproklik deur die Engelse volk uitgedink.


</doc>
<doc id="121890" url="https://af.wikipedia.org/wiki?curid=121890" title="Stokbrood">
Stokbrood

Stokbrood is 'n broodjie wat by 'n braai aan die punt van 'n stok oor die kole gaargemaak word.


</doc>
<doc id="121893" url="https://af.wikipedia.org/wiki?curid=121893" title="Spiralia">
Spiralia

Die Spiralia word as 'n diereklade binne die Protostomia beskou wat 'n susterklade van die Ecdysozoa is. Oor die samestelling en die verwantskap van hierdie klade is nogtans geen algemene ooreenstemming nie. Party navorsers het Spiralia as sinoniem met Lophotrochozoa beskou, maar daar word nou gedink dat die Lophotrochozoa, waartoe die slakke en ringwurms behoort, 'n groep "binne" die Sprialia is. In 2014 het Trosten H. Struck et al. ondersoek of party eenvoudige diere soos die platwurms en die gastrotricha en gnathostomulida as 'n aparte groep (die "Platyzoa") naas die Lophotrochozoa binne die Spiralia behoort. Hulle resultate dui aan dat hierdie organismes wel binne die Spiralia behoort, maar dat "Platyzoa" parafileties sou wees.

Hulle kladogram sien so uit:

Die oer-Spiralia het dalk geen coeloomholte, segmentasie of harsings gehad nie.


</doc>
<doc id="121897" url="https://af.wikipedia.org/wiki?curid=121897" title="Pylwurm">
Pylwurm

Die Pylwurms of Chaetognatha is 'n klein dierefilum van ongeveer 200 spesies wat in die see of in riviermondings voorkom. Ongeveer 20% van hulle is seebodemdiere en het uitskeidings waarmee hulle aan 'n substraat vasgeplak is. Ander leef hoofsaaklik vry in die plankton. Hulle is 1 mm tot 12 cm lank, gewoonlik deursigtig en het 'n slank en simmetriese lyf met gepaarde syvinne en 'n stertvin. 

Talle spesies kom in die waters naby Suider-Afrika voor. Tydens navorsing in die Benguela-opwelling naby Walvisbaai (Namibië) het Bohata en Koppelmann 17 spesies aangetref. Een spesie uit die familie Pterosagittidae, vier uit die Eukrohniidae en die res Sagittidae uit die genus "Sagitta", soos "S. tasmanica" en "S. serratodentata".

Hulle mond het uitstekende hake, wat die grondslag van die naam Chaetognatha is. Hulle maak jag op klein diertjies soos Copepoda of vislarwes en trek elke dag vertikaal deur die waterkolom. Chaetognata is hermafrodiete. Hulle het 'n sentrale senuweestelsel met 'n groot serebrale ganglion wat dorsaal van die farinks geleë is. Hulle het ook 'n paar samegestelde oë, maar geen lense nie.

Die taksonomiese posisie van hierdie filum is onduidelik. Dit word meestal in of by die Protostomia geplaas. Hoewel hulle ook eienskappe met die Deuterostomia deel, soos die ontwikkeling van die embrio, dui die mitochondria se genoom daarop dat hulle Protostomia]] is. Dit beteken dalk dat die vroeë ontwikkeling van die Bilateria nog steeds nie goed verstaan word nie.

Pylwurms het net sagte liggaamsdele en hulle vorm selde fossiele. 'n Fossiel uit die Burgess-skalie, wat bekend is vir sy skouspelagtige fossiele van organismes met sagte liggame, het nogtans in 1911 'n fossiel opgelewer: "Oesia disjuncta", wat in 2005 as 'n pylwurmspesie erken is. Die Burgess-skalie is van die Middel-Kambrium, wat aandui dat die pylwurms taamlik oud is. "Oesia" lyk die meeste soos huidige diepseespesies soos "Archeterokrohnia" en "Heterokrohnia", wat deur navorsers dikwels as primitiewer spesies pylwurms beskou word.
In 2017 is "Capinator preatermissus" van die Kambriese Burgess-skalie gemeld. Hierdie pylwurm was taamlik groot, amper 10 cm en met vinne, en het 'n indrukwekkende stel van 25 hake besit. Hierdie hake is eers met Conodonta verwar en is volop in hierdie skalie. 


</doc>
<doc id="121900" url="https://af.wikipedia.org/wiki?curid=121900" title="Irtisj">
Irtisj

Die Irtisj (Mongools: Эрчис мөрөн, "Erchis mörön", "erchleh", "kronkel"; Russies: Иртыш; Kasaks: Ертіс, "Ertis", ه‌رتىس‎; Chinees: 额尔齐斯河, pinyin: "É'ěrqísī hé", Xiao'erjing: عَعَرٿِسِ حْ; Oeigoers: إيرتيش, Әртиш, "Ertish"; Tartaars: Cyrillies Иртеш, Latyns "İrteş", Arabies ﻴﺋرتئش, Siberiese Tartaars: Эйәртеш, "Eya’rtes’") is 'n rivier wat sy bron op die Mongools-Chinese grens het en deur Xinjiang, Kasakstan en Rusland na die Ob-rivier stroom.

Dit is die grootste linkersyrivier van die Ob. Met 'n lengte van 4 248 km is die Irtisj langer as die Ob self. Van die Irtisj se bron tot die Ob se monding is 5410 km, wat die langste rivier van Rusland en die tweede langste rivier van Asië is.

Die Irtisj is die langste syrivier van die wêreld. Sy bron lê op die grens van Mongolië en die Volksrepubliek China op die oostelike helling van die Mongoolse Altai-gebergte.

Die rivier bereik Kasakstan en word Эрцисыхэ, "Swart Irtisj", genoem. In Kasakstan is die enigste brug oor die Swart Irtisj in die rajon van Boran.

Die Swart Irtisj mond vloei in die Zajsan-meer en vorm daar 'n groot delta. Talle ander riviere mond vanuit die Roedniese Altaj en die kranse van Tarbaghataj en Saoer hierin uit. Versterk deur hierdie waters vloei die Irtisj in die noordweste na die Boegtarminski-dam en die stad Serebrjansk. Verder vloei dit na die Sjoeljbinski-dam en die stad Semej.

Effens hoër as Pavlodar en ontvang die Irtisj-Karaganda-kanaal wat na die weste vloei water van die Irtisj. In die gebied van Chanto-Mansië bereik die Irtisj die Ob.

Die rivier word verskillend gevoed: sy bolope ontvang water van sneeu en ys; minder van reën, die benedeloop kry dit van sneeu, reën en van grondwater. Die vloed begin in sy bolope in April en bereik sy hoogtepunt van April-Junie en neem af tot Oktober. Die vloei is gereguleer. Die gemiddelde afloop In Oest-Kamenogorsk is 628 m³/s, in Semej meer as 960 m³/s, in Omsk 917 m³/s, in Tobolsk 2150 m³/s by die monding meer as 3000 m³/s. Die jaarlikse vloei is ongeveer 95 kubieke kilometer.


</doc>
<doc id="121903" url="https://af.wikipedia.org/wiki?curid=121903" title="Carnegie Hall">
Carnegie Hall

Carnegie Hall is ’n groot konsertsaal in New York waarin talle beroemde musici al opgetree het. Die konsertsaal is in 1890 deur die Skotse nyweraar en filantroop Andrew Carnegie gebou. Dit is een van die mees vooraanstaande en prestigeryke sale vir sowel klassieke as populêre musiek in die Verenigde State van Amerika. Om op dié verhoog te verskyn, word as 'n groot eer en prestasie beskou.

Die gebou se planne is deur die bekende New Yorkse argitek William Burnet Tuthill (1855–1929) opgetrek, wat self 'n amateur-tjellis en vader van die komponis Burnet Tuthill was. Die plek is nie net bekend vir sy argitektuur en geskiedenis nie, maar ook vir sy akoestiek. Die nagalm-tyd (vir eggo's) beloop 1,80 sekondes met publiek, sonder publiek 2,10 sekondes. Die saal word vir optredes aan groepe en kunstenaars verhuur.

Die hoofsaal, die Isaac Stern-ouditorium, bied sitplek aan 2840 toeskouers op vyf vlakke. Dit is na die violis Isaac Stern genoem. Die saal is lank en besoekers moet 105 stappe klim om by die boonste balkon uit te kom.

Die wêreldberoemde New Yorkse Filharmoniese Orkes het vir jare hulle konserte hier aangebied. In 1962 het hulle na 'n nuwe konsertsaal in die Lincoln-sentrum verhuis. Talle van die grootste klassieke kunstenaars het al in die ouditorium opgetree. Dit word steeds vir konserte aangewend, vir beide klassieke en populêre musiek.

Die saal bied sitplek vir 599 toeskouers. Dit is na Judy en Arthur Zankel genoem. Dit het aanvanklik die Voordragsaal (Recital Hall) geheet, maar is in 1896 na Carnegie Lyceum vernoem. Dit is vanaf 1898 deur die Amerikaanse Akademie vir Dramatiese Kunste gebruik. In 1959 is dit in 'n kinema verander. Vanaf 1997 is dit vir voordragte ingespan.

Die Weill Recital-saal is 'n klein konsertsaal met 268 sitplekke. Dit is in 1986 na Sanford I. Weill en sy vrou Joan vernoem. Weill was 'n voormalige voorsitter van Carnegie Hall se direksie.



</doc>
<doc id="121908" url="https://af.wikipedia.org/wiki?curid=121908" title="Neurologie">
Neurologie

Neurologie (van die Griekse νεῦρον "neuron" en die agtervoegsel -λογία "-logia", "studie van") is ’n geneeskundige terrein wat neurologiese afwykings ondersoek. Dit behels die diagnose en behandeling van alle soorte toestande en siektes wat verband hou met die sentrale en perifere senuweestelsel (asook die onderafdelings outonome en somatiese senuweestelsels), insluitende hul bloedvate, spiere en ander weefsel. Neurologiese praktyke steun swaar op neurowetenskap, wat die wetenskaplike studie van die senuweestelsel is.

’n Neuroloog is ’n geneesheer wat in neurologie spesialiseer en opgelei is om neurologiese afwykings te behandel. Neuroloë kan ook betrokke wees by navorsing en toetse.

Daar is ’n aansienlike oorvleueling tuusen neorologie en psigiatrie; die grense tussen die twee dissiplines en die toestande wat hulle behandel, is effens duister.



</doc>
<doc id="121910" url="https://af.wikipedia.org/wiki?curid=121910" title="Kampioenboom">
Kampioenboom

'n Kampioenboom is 'n boom van nasionale belang, wat beskerm word as gevolg van sy merkwaardige grootte, ouderdom, estetiese, kulturele, historiese of toerismewaarde.

Die eerste individuele boom wat in 2003 as 'n beskermde boom ingevolge die Nasionale Bosbouwet van 1998 verklaar is, is 'n historiese Steeleik, die enigste oorblyfsel van die ou Sophiatown wat deur die vorige regering gesloop is, toe die gemeenskap in die 1950's hervestig is. Hierdie boom het intussen gevrek, maar die terrein is nog van historiese belang.

Die Kampioenboomprojek is in 2006 in Suid-Afrika geloods toe die Minister van Waterwese en Bosbou, mev. Lindiwe Hendricks, Suid-Afrika eerste 21 kampioenbome aangekondig het, en op 6 Desember 2006 in die Staatskoerant gepubliseer het. Verskeie soortgelyke projekte is reeds in ander lande geloods, maar hierdie projek was die eerste van sy soort in Afrika.

Enige persoon of organisasie mag bome vir kampioenstatus nomineer. Nominasievorms en riglyne vir die nominasieproses kan by die Departement van Landbou, Bosbou en Visserye verkry word. Inheemse bome sowel as uitheemse bome mag genomineer word. Die nominasiesiklus begin op 1 Augustus van elke jaar en eindig op 31 Julie die volgende jaar. Nominasies word deur die Departement van Landbou, Bosbou en Visserye en 'n paneel van kundiges geëvalueer.

In 2016 was daar 82 individuele of groepe bome wat as kampioenbome ingevolge die Nasionale Bosbouwet van 1998 beskerm word.



</doc>
<doc id="121911" url="https://af.wikipedia.org/wiki?curid=121911" title="Dale Carnegie">
Dale Carnegie

Dale Carnegie (1888–1955) was 'n Amerikaanse skrywer, lektor en sakeman. Hy het talle kursusse vir self-verbetering, verkooptegnieke, kollektiewe opleiding, openbare redevoering en interpersoonlike vaardighede ontwikkel. Sy topverkoperboek, "How to Win Friends and Influence People" (1936), handel oor doeltreffende kommunikasie en metodes om sukses in die sakewêreld te behaal. Naas die biografie van Abraham Lincoln, getiteld "Lincoln the Unknown", het hy talle ander boeke gelewer.

Een van die kernidees in sy boeke is dat dit moontlik is om ander mense se gedrag te verander deur jou gedrag teenoor hulle te verander.

Dale Harbison Carnagey is op 24 November 1888 in Maryville, Missouri gebore. Hy was die tweede seun van James William en Amanda Elizabeth Carnagey en het arm grootgeword. Hy moes soggens om 4 uur opstaan om die koeie te melk, maar het nie sy studies afgeskeep nie.

Ná universiteit verkoop hy korrespondensiekursusse aan boere. Daarna verkoop hy spek, seep en varkvet vir Armour&Company. Hy was 'n uiters suksesvolle verkoopsman gewees en die verkope in sy gebied het die hoogte ingeskiet.

Om homself te bemark het hy sy van (agternaam) van Carnagey na Carnegie verander, omdat Andrew Carnegie destyds 'n wyd gerespekteerde en erkende naam was.

Carnegie se eerste huwelik loop in 1931 op 'n egskeiding uit. Op 5 November 1944 trou hy met Dorothy Price Vanderpool, wat ook 'n egskeiding agter die rug gehad het. Hy het twee dogters gehad, Rosemary uit sy eerste huwelik, en Donna Dale uit sy tweede. 

Hy sterf op 1 November 1955 aan Hodgkin se limfoom en is in Belton in Missouri begrawe.

Van sy Engelse boeke:

In Afrikaans vertaal:


</doc>
<doc id="121913" url="https://af.wikipedia.org/wiki?curid=121913" title="Neurowetenskap">
Neurowetenskap

Neurowetenskap (of neurobiologie) is die wetenskaplike bestudering van die senuweestelsel. Dit is ’n multidissiplinêre tak van biologie wat te doen het met die anatomie, biochemie, molekulêre biologie en fisiologie van neurone en neurale netwerke. Dit steun ook op ander terreine soos wiskunde, farmakologie, fisika, ingenieurswese en psigologie.

Die omvang van neurowetenskap het mettertyd vergroot om verskillende benaderings in te sluit tot molekulêre, sellulêre, ontwikkelings-, strukturele, evolusionêre, funksionele, rekenaars-, psigososiale en mediese aspekte van die senuweestelsel. Dit het ook aanleiding gegee tot ander dissiplines soos neuro-opvoeding, en . 

Vanweë die toenemende getal wetenskaplikes wat die senuweestelsel bestudeer, is verskeie vooraanstaande organisasies gestig om ’n forum vir alle neurowetenskaplikes en te verskaf. Die Internasionale Breinnavorsingsorganisasie is byvoorbeeld in 1960 gestig, die Internasionale Vereniging vir Neurochemie in 1963 en die Vereniging vir Neurowetenskap in 1969.




</doc>
<doc id="121914" url="https://af.wikipedia.org/wiki?curid=121914" title="José Carreras">
José Carreras

José Carreras (1946-) is ’n Spaanse tenoor en operasanger. Hy was van 1990 tot 2003 bekend as een van die "Drie Tenore" (saam met Placido Domingo en Luciano Pavarotti). Hy het talle toekennings vir sy musiek en liefdadigheidswerk ontvang.

Josep Maria Carreras i Coll (sy volle naam) is op 5 Desember 1946 in die Katalaanse hoofstad Barcelona gebore. Hy volg die konservatorium daar, waar hy onder J.F. Puig studeer. Een van sy ander mentors was die sanger Montserrat Caballé.

My maak sy internasionale debuut in 1971 in Londen met Donizetti se "Maria Stuarda". In 1972 maak hy sy Amerikaanse debuut as Pinkerton in Puccini se "Madame Butterfly". Daarna tree hy in al die groot operahuise op, insluitende die Londense Covent Garden en die Metropolitaanse Opera in New York.

In 1984 ontvang hy die "Medalla d'Or de la Generalitat", die hoogste onderskeiding van die Katalaanse regering.

In 1988 bring hy die Josep Carreras Internasionale Leukemie Stigting tot stand. Die stigting finansier leukemie-navorsing en die registrasie van beenmurg-skenkers. Carreras het in die 1980's self kanker gehad, wat hom tot die aktiewe bestryding daarvan oorgehaal het.

In 1990 sien miljoene mense hom op TV tydens 'n konsert van die Drie Tenore, wat met die opening van die Sokker-Wêreldbeker saamgeval het. In 1992 sing hy die duet 'Amigos Para Siempre' tydens die sluitingseremonie van die Olimpiese Spele 1992 in Barcelona.


</doc>
<doc id="121915" url="https://af.wikipedia.org/wiki?curid=121915" title="Japannese Selfverdedigingsmag">
Japannese Selfverdedigingsmag

Die Japannese Selfverdedigingsmag (Japannees: 自衛隊; "Jieitai", Engels: Japan Self-Defense Forces, JSDF) vorm die weermag van Japan. Die leër geword na die Tweede Wêreldoorlog gestig en is die opvolger van die Japannese Keiserlike Leër. Dié leër het nog nooit aan enige gevegte deelgeneem nie, maar is sedert 1995 ingeskakel by vredesoperasies, in lande soos Kambodja, Djiboeti en Irak, maar ook by hulpoperasies soos na die aardbewing in Haïti in 2010, en China in 2009.
Die Japannese militêre kapasiteit word ernstig beperk deur artikel 9 van die Japannese Grondwet. Dié artikel bepaal dat die Japannese volk vir ewig afstand doen van hul soewereine reg – as staat – om internasionale dispute met geweldpleging te besleg en dat Japan nooit 'n land-, lug- of seemag sal hê nie. Die artikel word deur Japan so geïnterpreteer dat dit slegs selfverdediging toelaat. Op basis van die Wet op die Selfverdedigingsmagte van 1954 rig hul nogtans 'n "leër" op.

Op 31 Maart 2014 beskik die JSDF oor 247.160 manskappe. Hiervan behoort 159 200 tot die Landmag, 45 500 tot die Vloot en 47 100 tot die Lugmag.


</doc>
<doc id="121917" url="https://af.wikipedia.org/wiki?curid=121917" title="Japannese Keiserlike Vloot">
Japannese Keiserlike Vloot

Die Japannese Keiserlike Vloot (大日本帝國海軍, "Dai-Nippon Teikoku Kaigun", , of 日本海軍, "Nippon Kaigun", "Vloot van die Groter Japannese Keiserryk") was die vloot van die Japannese Keiserryk tussen 1869 en 1945.

In 1905 behaal die vloot 'n groot oorwinning oor die Russiese Keiserlike Vloot in die Slag by Tsushima.

Op die vooraand van die Tweede Wêreldoorlog was die Japannese Vloot die derde grootste seemoondheid ter wêreld, en die grootste en mees moderne in die gebied van die Stille Oseaan. Tydens dié oorlog tree hulle egter in konflik met die twee grootste seemoondhede van die tyd, die Amerikaanse Vloot en die Britse Vloot. Na enkele groot welslae aan die begin van die oorlog, word die Japannese Vloot byna volledig uitgewis tydens die Pasifiese Oorlog.


</doc>
<doc id="121918" url="https://af.wikipedia.org/wiki?curid=121918" title="Jim Carrey">
Jim Carrey

James Eugene "Jim" Carrey (1962-) is 'n Kanadese komediant en akteur. Hy is veral bekend vir sy verskillende gesigsuitdrukkings in komedies. Sy films sluit in: "The Truman Show" (1998) en "How the Grinch Stole Christmas" (2000). Hy het meer as veertig filmpryse gewen, waaronder Golden Globes vir "The Truman Show" en "Man on the Moon" (1999).

Carrey is James Eugene Carrey in Newmarket in Ontario gebore op 17 Januarie 1962. Hy is die jongste van Percy en Kathleen Carrey se vier kinders. Hy tree al van kindsbeen voor enige iemand op wat bereid is om te kyk.

Carrey ly aan aandaggebrek-hiperaktiwiteitsteuring. Op 10 stuur hy sy "curriculum vitae" aan die Carol Burnett-show en op hoërskool mag hy elke dag aan die einde van sy lesse vir tien minute optree, op voorwaarde dat hy hom vir die res van die dag gedra.

Sy familie was arm en hy moes as tiener na skool in die Titan Wheels-fabriek in Scarborough werk. Hulle moes vir 'n geruime tyd in 'n Volkswagen-kampeerwa woon.

Hy verlaat skool op 16 en begin om in klubs op te tree. In 1979 is hy na Hollywood, waar hy deur Rodney Dangerfield ontdek is. Carrey het vanaf 1985 in rolprente verskyn. Hy speel sy eerste hoofrol in "Once Bitten" (1985). In die 1990's was hy een van die hoofspelers in die komediereeks "In Living Color", saam met Keenen Ivory Wayans gewees.

Carrey het in Oktober 2004 'n Amerikaanse burger geword (naas sy Kanadese burgerskap).




</doc>
<doc id="121919" url="https://af.wikipedia.org/wiki?curid=121919" title="Foundational Model of Anatomy">
Foundational Model of Anatomy

Die Foundational Model of Anatomy Ontology (FMA) is ’n verwysingsontologie vir anatomie. Dit bevat terme, eienskape en verhoudings met betrekking tot die struktuur van organismes. Daar is sowat 75 000 klasse en meer as 120 000 terme.

Die FMA is ontwikkel en word onderhou deur die Structural Informatics Group aan die Universiteit van Washington.



</doc>
<doc id="121926" url="https://af.wikipedia.org/wiki?curid=121926" title="Sentrale senuweestelsel">
Sentrale senuweestelsel

Die sentrale senuweestelsel is die grootste deel van die senuweestelsel van bilateraal simmetriese diere; dit bestaan uit die brein en rugmurg. Dit word so genoem omdat dit inligting integreer wat dit van alle dele van die liggaam ontvang en die aktiwiteit van elke deel koördineer en beïnvloed. 

Die sentrale senuweestelsel is in die dorsale liggaamsholte geleë, met die brein in die harsingsholte en die rugmurg in die rugmurgkanaal. In gewerweldes word die brein deur die skedel beskerm, terwyl die rugmurg deur die werwels beskerm word. Albei word omring deur drie vliese, die meninges.

Soos ons uit die naam kan aflei, is dit die sentrale “beheerpos" van die liggaam. Daarin is al ons reaksies op prikkels, wat as sensasies deur die brein waargeneem word, en die geheimsinnige en wonderlike verskynsels van denke, gevoel en wil gesetel. Die grootharsings, kleinharsings en rugmurg bestaan uit 'n sagte stof, wat in die brein grys aan die buitekant en wit aan die binnekant, en in die rugmurg wit aan die buitekant en grys aan die binnekant is. 

Hierdie stof is die senuweefsel en dit bevat die senuselle. Die selle is tussen 4 en 140 duisendstes van 'n millimeter groot. Hulle vertoon 'n groot verskeidenheid fatsoene en het almal uiters fyn uitsteekseltjies. Party selle het net een uitsteekseltjie, ander het twee en party het talle. As ons 'n sel met 'n groot aantal uitsteekseltjies onder 'n mikroskoop beskou, sal ons sien dat die uitsteeksels soos klein worteltjies lyk. 

Hulle word "dendriete" of "senuspriete" genoem (Grieks "dendron", 'n boom). Een van die spriete is lank en silindervormig en word die akson of senu-uitloper genoem. Die aksons is eintlik die senuvesels; wat ons senuwees noem, is eintlik slegs bundels aksons, wat baie lank kan wees. Die bundel senuwees wat van die rugmurg na die toon strek, is bv. meer as 100 cm lank. 

Die eindpunte van die aksons is in aanraking met die senuselle van ons sintuigorgane of met die spiervesels. Sommige dra dus sensasies van hitte, pyn, lig, smaak en reuk na die brein en ander reguleer weer die bewegings van ons spiere in opdrag van die brein deur impulse van die brein na die eindpunte te vervoer.





</doc>
<doc id="121927" url="https://af.wikipedia.org/wiki?curid=121927" title="Lewis Carroll">
Lewis Carroll

Lewis Carroll (1832–1898) was 'n Britse skrywer van beroemde kinderverhale, soos Alice se avonture in Wonderland en "Alice deur die spieël". Sy regte naam was Charles L. Dodgson. Hy was 'n wiskundedosent aan die Universiteit van Oxford.

Charles Lutwidge Dodgson is op 27 Januarie 1832 in Daresbury, Cheshire in Engeland gebore. Hy was die derde kind en die oudste seun in 'n gesin van elf kinders. In Januarie 1851 vertrek hy na Oxford, waar hy in 1854 cum laude in wiskunde van die Christ Church-kollege afstudeer. Later word hy dan ook 'n lektor daar.

Nadat "Alice's Adventures in Wonderland" in 1865 verskyn het, het hy talle positiewe resensies in die pers ontvang. In 1866, 1867 en 1868 verskyn daar elke jaar 'n nuwe uitgawe. Daarna is die boek tussen 1869 en 1889 ses-en-twintig keer in Engeland herdruk en begin talle vertalings daarvan in ander lande te verskyn (onder andere in Afrikaans).

In 1871 word 'n opvolg van sy beroemde boek onder die titel "Through the Looking-Glass, and What Alice Found There" gepubliseer. Sy verwronge roem en rykdom het egter sy werk as wetenskaplike oorskadu. Hy was tot 1881 'n dosent aan Oxford se Christ Church-kollege. Ná sy aftrede skryf hy die tweedelige "Silvie and Bruno" (1889–1893).

Dodgson sterf op 14 Januarie 1898 aan longontsteking in Guildford, waar hy ook begrawe is. Hy was 65 jaar oud.





</doc>
<doc id="121928" url="https://af.wikipedia.org/wiki?curid=121928" title="Rugmurg">
Rugmurg

Die rugmurg is ’n lang, dun en buisagtige bondel senuweevesels en steunselle wat uit die breinstam na die lendestreek van die werwelkolom loop. Die brein en rugmurg vorm saam die sentrale senuweestelsel. 

In die mens begin die rugmurg by die agterkopbeen en gaan die rugmurgkanaal by die eerste nekwerwels binne. Dit strek af tot tussen die eerste en tweede lendewerwel, waar dit eindig. Die omringende benerige werwelkolom beskerm die relatief korter rugmurg. Mans se rugmurg is sowat 45 cm lank en vroue s’n omtrent 43 cm. Ook die breedte verskil, van 13 mm by die nek- en lendewerwels tot 6,4 mm by die borswerwels. 

Die rugmurg dien hoofsaaklik as die stuurder van senuweeseine van die motoriese korteks na die liggaam, en van die toevoerende vesels van die sintuigsenuwees na die sintuigkorteks. Dit is ook ’n sentrum vir die koördinering van baie reflekse en bevat refleksboë wat reflekse en sentrale patroonopwekkers onafhanklik kan beheer.

Die rugmurg is 'n bondel senuweeweefsel wat, goed beskermd, in die boonste twee derdes van die werwelkanaal geleë is. Dit bewerkstellig kontak tussen die boliggende brein en die res van die liggaam waarmee dit in verbinding is, via 31 pare rugmurgsenuwees. 

Die rugmurg speel verder ook 'n belangrike rol by 'n aantal reflekse. Die rugmurg (medulla spinalis) is ongeveer 1 cm dik en 'n min of meer silindriese massa senuweeweefsel wat geleë is in die boonste gedeelte van die werwelkanaal, wat gevorm word deur die werwelopeninge van die opeenvolgende werwels. Die onderste deel van die breinstam, die verlengde rugmurg (medulla oblongata), gaan op die hoogte van die agterhoofsgat (foramen magnum) sonder enige duidelike begrensing oor in die rugmurg. 

Die rugmurg eindig op die hoogte van die tweede of eerste lendewerwel. Die gemiddelde lengte van die rugmurg is by 'n volwassene ongeveer 45 cm. Senuweeweefsel is opgebou uit senuweeselle en steunweefsel. 

Elke senuweesel (neuron) bestaan uit ŉ selliggaam met 'n aantal uitlopers (dendriete en neuriete), wat met ander senuweeselle in verbinding staan. Die selliggame vorm in die sentrale senuweestelsel (brein en rugmurg) die grysstof, terwyl die senuweevesels (akson) die witstof vorm. In die rugmurg word die grysstof sentraal aangetref, met die witstof daaromheen. In die middel van die grysstof, wat in dwarssnit die vorm van 'n vlinder vertoon, loop 'n klein kanaaltjie (sentrale kanaal) in die hele lengte van die rugmurg af. 

Aan weerskante van die rugmurg ontspring 31 (soms 32) rugmurgsenuwees, wat elk opgebou is uit ŉ voorwortel en 'n agterwortel. Die voorwortel bevat uitsluitlik senuweevesels wat die prikkels vanuit die rugmurg na die liggaam gelei en hierdie wortel word derhalwe die motoriese voorwortel genoem. Die agterwortel, daarenteen, is sensories: dit voer inligting vanuit die liggaam na die rugmurg. 

Op die plek waar die senuwees ontspring wat die arms en bene innerveer, vertoon die rugmurg ŉ verdikking (onderskeidelik intumescentia cervicalis en intumescentia lumbalis). Die rugmurg word, net soos die brein, omring deur 3 breinvliese (meninges). Van buite na binne is dit die harde breinvlies (dura mater), spinnerakvlies (aragnoïed) en die vaatvlies (pia mater). In die ruimte tussen die spinnerakvlies en die vaatvlies word breinvog (serebrospinale vog) aangetref. 

In die grysstof kan daar aan weerskante 'n voor- en 'n agterhoring onderskei word, terwyl daar op borshoogste ook nog 'n syhoring tussen hulle voorkom. Die selle van die grysstof word soos volg onderskei:

- Motoriese selle word in die voorhorings aangetref. Die uitlopers hiervan vorm 'n belangrike deel van die voorwortel en loop na die willekeurige spiere (spiere wat onder invloed van die bewussyn staan).

- Motoriese selle wat 'n onderdeel is van die onwillekeurige (onbewustelike werking) senuweestelsel en hoofsaaklik in die syhorings geleë is. Albei tipes motoriese selle gelei prikkels vanaf die sentrale senuweestelsel na hul bestemming in die liggaam.

- Sensoriese selle wat in die agterhorings aangetref word en wat impulse vanaf die liggaam kry via die agterwortels van die rugmurgsenuwees.

Sommige uitlopers van hierdie selle loop na hoër sentra, terwyl ander uitlopers in verbinding staan met motoriese selle op dieselfde vlak en waardeur reflekse kan ontstaan.

Die witstof bestaan uit 6 geskeide bundels: aan weerskante kom 'n voorstring (funiculus anterior), 'n systring (funiculus lateralis) en 'n agterstring (funiculus posterior) voor. In die agterstring loop opstygende senuweebane wat die impulse vanuit onder andere die spiere en gewrigte vervoer. 

Op nekhoogte is die agterstring gesplete in 'n sybundel (funiculus cuneatus of Burdach se bondel) en 'n middelbundel (funiculus gracilis of Goll se string). Impulse word via Burdach se bundel uit die bene en bekken gelei en Goll se string gelei prikkels vanaf die hoër liggende dele van die liggaam. 

In die systring loop die bane wat vir die kleinbrein bestem is (kontrolering van beweging), aan die buitekant. Meer na binne loop die bane vir pyn- en temperatuursin (tractus spinothalamicus), wat na die talamus ('n deel van die middelbrein) gaan, en heeltemal aan die binnekant is die afdalende bane geleë. 

Aan die agterkant is die piramide-systringbaan (tractus corticospinalis lateralis) geleë. Die baan bevat ongeveer 85 % van die uitlopers wat die impulse vanaf die breinskors na die motoriese voorhoringselle gelei (vir bewustelike handelinge). Anterior van hierdie piramide-systringbaan lê die systringvesels, wat die ekstrapiramidale kerngebied in die brein met die motoriese voorhoringselle verbind. 'n Senuweebaan (tractus vestibulospinalis) kom in die voorstring voor. 

Hierlangs word impulse vanaf die ewewigsapparaat na die motoriese voorhoringselle oorgedra. Verder kom die piramide voorstringbaan (tractus corticospinalis anterior) met die orige 15 % van die uitlopers van die willekeurige spiere ook hier voor. 'n Rugmurgsenuwee verlaat die werwelkolom deur 'n opening tussen twee opeenvolgende werwels (tussenwerwelopening) en word aangedui deur 'n nommer wat ooreenstem met die nommer van die boonste twee werwels. 

Dit geld egter nie vir die nekgebied waar 8 neksenuwees ontspring terwyl daar slegs 7 nekwerwels bestaan nie. Die eerste paar neksenuwees verlaat die werwelkanaal tussen die skedel en die atlas (die eerste nekwerwel) en die orige neksenuwees kom bo hul ooreenstemmende nekwerwel uit, uitgesonder die agtste, wat bokant die eerste borswerwel uitkom. Elke gedeelte van die rugmurg waar daar aan weerskante 'n paar voor- en agterwortels van ŉ rugmurgsenuwee ontspring, heel ŉ rugmurgsegment. 

Omdat die werwelkolom langer is as die rugmurg, lê die onderste rugmurgsegmente hoër as die tussenwerwelopening, waardeur die betrokke senuwee na buite gaan. Die senuweewortels uit die onderste deel van die rugmurg moet dan ook eers, binne die werwelkanaal, 'n ent na onder loop voor hulle 'n tussenwerwelopening bereik. So vorm daar onder die rugmurg 'n bondel uitlopers, wat as die perdestert (cauda equina) bekend staan. 

Hierdie kolom word omsluit deur die twee buitenste breinvliese, wat verder na onder loop as wat die rugmurg self gaan. Vanaf die punt van die rugmurg loop nog een dun bindweefselstring (filum terminale) na onder. Dit is 'n voortsetting van die vaatvlies.



</doc>
<doc id="121930" url="https://af.wikipedia.org/wiki?curid=121930" title="Akson">
Akson

’n Akson (van die Griekse ἄξων "áxōn", "as") is ’n lang, dun uitloper van ’n senuweesel, of neuron, wat gewoonlik elektriese impulse van die neuron se selliggaam af stuur. Aksons is ook bekend as senuweevesels. 

Die funksie van die akson is om inligting na verskillende neurone, spiere en kliere te stuur. In sekere sintuigsenuwees, soos dié vir gevoel en hitte, beweeg die elektriese impuls met ’n akson langs van die buiterand na die selliggaam, en van die selliggaam na die rugmurg met ’n ander vertakking van dieselfde akson langs. Aksondisfunksie veroorsaak baie oorerflike en verworwe neurologiese afwykings wat beide die perifere en sentrale neurone kan affekteer. Daar is drie soorte senuweevesels: A delta-, B- en C-vesels. A en B is gemiëlineer en C ongemiëlineer.

’n Akson is een van twee soorte protoplasmiese uitlopers uit die selliggaam van ’n neuron; die ander is ’n dendriet. Verskeie eienskappe van aksons verskil van dié van dendriete, onder meer vorm (dendriete word dikwels dunner na die punt, terwyl ’n akson ewe dik bly), lengte (dendriete is beperk tot ’n klein streek om die selliggaam, terwyl aksons baie langer kan wees) en funksie (dendriete ontvang gewoonlik seine, terwyl aksons hulle gewoonlik stuur). Op al dié reëls is egter uitsonderings.
Aksons word bedek met ’n membraan bekend as die aksolemma; die selplasma van ’n akson heet die aksoplasma. Die vertakte punt van ’n akson word gevorm deur telodendra; die geswolle kop van ’n telodendron is bekend as die aksoneindpunt; dit sluit by die dendron of selliggaam van ’n ander neuron aan en vorm ’n sinaptiese verbinding.

Sommige soorte neurone het geen akson nie en stuur seine van hul dendriete af. Geen neuron het ooit meer as een akson nie; in somme ongewerweldes soos insekte bestaan die akson soms uit verskeie streke wat min of meer onafhanklik van mekaar werk. Die meeste aksons vertak.

Aksons maak kontak met ander selle – gewoonlik ander neurone, maar soms spier- en klierselle – by skakelplekke, wat sinapse genoem word. By ’n sinaps lê die membraan van die akson naby die membraan van die teikensel, en spesiale molekulêre strukture stuur elektriese of elektrochemiese seine oor die gaping. Sommige sinapse kom aan die aksonliggaam voor en ander aan die eindpunte van aksonvertakkings. ’n Enkele akson, saam met al sy vertakkings, kan verskeie dele van die brein besenu en duisende sinaptiese terminale genereer.



</doc>
<doc id="121931" url="https://af.wikipedia.org/wiki?curid=121931" title="Dendriet">
Dendriet

Dendriete (van die Griekse δένδρον "déndron", "boom") is die vertakkings van ’n neuron waarvan die funksie is om elektrochemiese seine wat van ander neurone ontvang word, aan te stuur na die selliggaam van die neuron waaruit die dentriet vertak. Elektriese seine word by sinapse oorgedra; dié kom op verskeie plekke aan die dendrietboom voor. Dendriete speel ’n krtieke rol in die integrering van hierdie sinaptiese insette en die bepaling van die mate waarin aksiepotensiale deur die neuron vervaardig word. 

Dendrietvertakking is ’n fisiologiese proses waarvolgens neurone nuwe vorm om nuwe sinape se skep. Die digtheid en groepering van die dendriete hang van die funksie van die spesifieke neuron af. Die verkeerde werking daarvan speel ’n groot rol in disfunksies in die senuweestelsel.



</doc>
<doc id="121932" url="https://af.wikipedia.org/wiki?curid=121932" title="Miëlien">
Miëlien

Miëlien is ’n vetterige, wit stof wat die aksons van sommige senuweeselle omring en ’n elektries isolerende miëlien- of murgskede vorm. Dit is noodsaaklik vir die regte werking van die senuweestelsel. 

Die vervaardiging van miëlien word miëlinering of miëlinogenese genoem. By mense begin dit in die derde trimester, hoewel ’n bietjie miëlien reeds by geboorte in die brein voorkom. By ’n baba vind miëlinering vinnig plaas en lei dit tot die kind se vinnige ontwikkeling, insluitende kruip en loop in die eerste jaar. Miëlinering duur voort deur die adolessente stadium van die lewe.

Schwannselle verskaf die miëlien vir die perifere senuweestelsel, terwyl oligodendrosiete die aksons van die sentrale senuweestelsel miëlineer. Miëlien is in 1854 deur die Duitser Rudolf Virchow ontdek.



</doc>
<doc id="121933" url="https://af.wikipedia.org/wiki?curid=121933" title="Lugmag van die Japannese Keiserlike Leër">
Lugmag van die Japannese Keiserlike Leër

Die Lugmag van die Japannese Keiserlike Leër (Japannees: 帝国陸軍航空隊, "Teikoku Rikugun Kōkūtai") was tot 1945 die lugmag van die destydse Japannese Leër. Die Japannese Keiserryk het geen aparte of onafhanklike lugmag gehad nie. Sowel die Japannese Keiserlike Leër as die Japannese Keiserlike Vloot het oor hul eie lugmagkomponent beskik.

Die Lugmag van die Japannese Keiserlike Leër het hoofsaaklik taktiese lugsteun verleen. Die Lugmag van die Japannese Keiserlike Vloot was verantwoordelik vir strategiese bombardemente en nasionale lugverdediging.

Die Lugmag van die Leër was onderverdeel in 5 lugleërs ("koku-gun"), wat elk verantwoordelik was vir 'n bepaalde streek.

In 1940 het die Lugmag van die Japannese Keiserlike Leër bestaan uit:










</doc>
<doc id="121934" url="https://af.wikipedia.org/wiki?curid=121934" title="Schwannsel">
Schwannsel

Schwannselle of selle van Schwann (genoem na die fisioloog Theodor Schwann) is gliaselle wat verbind word met die akson van sommige senuweeselle. Elke sel vorm een segment van ’n miëlienskede, en tussen elke segment is ’n ismus of insnoering van Ranvier. Schwannselle sorg net vir miëlien in die perifere senuweestelsel; in die sentrale senuweestelsel sorg oligodendrosiete daarvoor.

Die Schwannselle se funksie is om die impulsgeleiding in die akson te versnel. ’n Akson sonder ’n miëlienskede kan ’n impuls teen ’n snelheid van 3 tot 4 m/s gelei, maar een met ’n miëlienskede kan dit teen 120 m/s doen. Dié snelheid kom goed te pas in die perifere senuweestelsel, waar die afstande in die menslike liggaam groot kan wees. ’n Miëlienskede het ook ’n beskermende en ondersteunende funksie in ’n akson. 



</doc>
<doc id="121936" url="https://af.wikipedia.org/wiki?curid=121936" title="Selliggaam">
Selliggaam

’n Selliggaam of soma is die bolvormige deel van ’n neuron of ander soort breinsel wat die selkern bevat. Die woord "soma" kom van die Griekse woord σῶμα, wat "liggaam" beteken. 

Hoewel die term dikwels gebruik word om na neurone te verwys, kan dit ook gebruik word vir ander seltipes. Daar is baie verskillende gespesialiseerde soorte neurone en hul lengte in ongewerweldes wissel van sowat 5 μm tot meer as 10 mm.

Die selliggaam van die neuron (die hoofdeel waaruit die dendriete vertak) bevat baie organelle. Die kern is ’n sleuteldeel van die selliggaam; dit is die bron van die meeste RNS wat in neurone vervaardig word. 



</doc>
<doc id="121937" url="https://af.wikipedia.org/wiki?curid=121937" title="Insnoering van Ranvier">
Insnoering van Ranvier

Insnoerings van Ranvier, of ismusse van Ranvier, is periodieke gapings in die isolerende miëlienskedes van ’n akson waar die akson se membraan blootgestel is aan die ruimte buite die sel. Die insnoerings is nie geïsoleer nie en ruil ione uit wat nodig is om aksiepotensiale te genereer. 

Senuweegeleiding in gemiëlineerde aksons word saltatoriese of sprongsgewyse geleiding genoem (van die Latynse woord "saltare", "om te spring") vanweë die manier waarop die aksiepotensiale oor die hele lengte van die akson van een insnoering na die volgende "spring". Dit lei tot die vinniger geleiding van die aksiepotensiaal.



</doc>
<doc id="121942" url="https://af.wikipedia.org/wiki?curid=121942" title="Messerschmitt Bf 109">
Messerschmitt Bf 109

Die Messerschmitt Bf 109 was 'n eenmotorige vegvliegtuig wat deur die Luftwaffe gebruik is tydens die Tweede Wêreldoorlog. Die vliegtuig het sy nooiensvlug onderneem op 29 Mei 1935. Dit is die bekendste van al die Duitse vegvliegtuie van die Tweede Wêreldoorlog. Dit was 'n dekade na die oorlog nog steeds vervaardig. Die eerste prototipe was aangedryf deur 'n Rolls-Royce Kestrel motor. Die ontwerp is beïnvloed deur die Messerschmitt Bf 108 viersitplekvliegtuig.

Die 109B model is eerste afgelewer aan die "Luftwaffe" in 1937 en wel aan die "Jagdgeschwader 132 Richthofen". Gedurende die jaar het die vliegtuig sy oorlogvuurdoop gehad tydens die Spaanse Burgeroorlog. Dit het verseker dat die vlieëniers ondervinding opdoen en vliegtuigontwikkeling kon ook gedoen word.

In 1937 het die 109 'n nuwe lugspoedrekord van 610,55 km/h daargestel. Die B, C en D modelle het gevolg maar die E-model wat in 1938 verskyn het, was 'n treffer.

Teen die tyd dat die Tweede Wêreldoorlog uitgebreek het, het Duitsland ongeveer 1 000 E-modelle in diens gehad. Die 109E was in aksie vanaf die "Blitzkrieg" en het in sy eerste jaar alle vliegtuie wat dit teëgekom het, oortref – behalwe die Spitfire. Beide die Messerschmitt Bf 109 en die Spitfire sal altyd vereenselwig word met die Slag om Brittanje wat gedurende 1940 plaasgevind het.

Die eerste aksie waaraan die 109 deelgeneem het was reeds op 18 Desember 1939 toe hulle onbegeleide Vickers Wellington bomwerpers aangeval het wat besig was met 'n dagaanval op Wilhelmshaven.

Daar het verskeie weergawes van die 109E aan die Slag om Brittanje deelgeneem; onder andere die 109E-4/B vegter/bomwerper. Die 109E het op die stadium van die oorlog twee voordele bo die Spitfire en Hawker Hurricane gehad. Sy 20mm kanon kon verder skiet en meer skade aanrig as die Britse vegvliegtuie se masjiengewere. Die ander voordeel was dat die Messerschmitt Bf 109 se motor oor Daimler-Benz brandstofinspuitingstelsels beskik het wat tot gevolg gehad het dat negatiewe gravitasie nie die werking van die motor beinvloed het nie. Daarteen het die Spitfire se motor, wat met vergassers toegerus was, gestol sodra dit 'n steil duikvlug gedoen het as gevolg van die negatiewe gravitasie.

Die Britse Lugmagvlieëniers het egter later 'n tegniek ontwikkel om die swakheid te omseil; hulle het die vliegtuig omgerol op die kritiese oomblik en dan onderstebo geduik. Sodoende kon hulle verseker dat hulle nie die voordeel verloor om die vyand af te skiet of om te voorkom om afgeskiet te word nie.

Teen 1941 het die E-model (bekend as Emil) in die Middelandse See-teater sowel as in Noord-Afrika diens gedoen. Die 109E was spesiaal aangepas vir operasies in die woestyn. Hierna het die 109F sy verskyning gemaak, wat deur almal as die beste variant beskou was, weens sy spoed en veelsydigheid. Op die wesfront het die 109F die Spitfire V oortref en het die aanvalle op die oosfront gelei.

Na 1942 het die 109G (Gustav) sy verskyning gemaak en die standaardmodel in die "Luftwaffe" geword. Alhoewel die Gustaf goed bewapen was, het dit baie konsentrasie van die vlieënier vereis en was moeilik om mee te land. Dit het op al die fronte diens gedoen waar vegter/bomwerpers, grondaanvalle en onderskepping vereistes was.

Na die Tweede Wêreldoorlog het die 109 in produksie gebly, Avia van Tsjeggo-Slowakye het voortgegaan om dit te vervaardig. In 1948 het Israel 109's aangekoop en in oorlogsituasies gebruik en die Spaanse Lugmag het Spaansvervaardigde 109's gebruik. In 1953 het die Spanjaarde die 109 met Merlin motors toegerus; die model was die Buchón (duif) genoem. Die laaste 109 het sy toetsvlug in 1956 gedoen. Die total produksie het 35 000 eenhede oorskry.




</doc>
<doc id="121943" url="https://af.wikipedia.org/wiki?curid=121943" title="Graafskap Kildare">
Graafskap Kildare

Die Graafskap Kildare (Iers: Contae Chill Dara, Engels: County Kildare) is een van die 32 graafskappe waarin die Republiek van Ierland (Éire) vir administratiewe doeleindes verdeel word. Die naamgewende nedersetting is Kildare, alhoewel Naas as die graafskapsraad ("county council") se administratiewe setel dien. Die geografiese nabyheid aan die Ierse hoofstad Dublin, sy natuurskoon en rustige landelike karakter maak van die graafskap 'n gewilde vestigingsgebied vir hoofstadbewoners. Kildare, wat in die historiese Ierse provinsie Leinster geleë is, is tans een van die welvarendste en mees digbevolkte streke van Ierland. Volgens die sensus van 2016 het Kildare 'n bevolking van 222 130.

Histories is Kildare sedert die Middeleeue deur die Fitzgerald-familie vanuit hul kasteel in Maynooth oorheers. Die Fitzgeralds het die gebied in 1176 ná die Normandiese inval in Ierland uit die hand van die Engelse koning se hoofminister in Ierland (Lord Chief Justice of Ireland) Richard de Clare, 2de graaf van Pembroke (genoem Strongbow of Arc-Fort, 1130–1176), ontvang. In die tyd van die Protestantse Hervorming het die Fitzgeralds die nuwe geloof aanvaar en sodoende hul politieke invloed ook onder Protestantse Engelse bewind gehandhaaf.

Die Maynooth-kasteel is nou net 'n bouval, maar danksy die nabyheid van Dublin het 'n groot verskeidenheid herehuise in Kildare ontstaan wat bewaar gebly het. Castletown House, 'n statige herewoning in die Georgiaanse styl in Celbridge, word as die mees gesofistikeerde voorbeeld van dié familiesetels beskou. Voordat dit in 1994 staatsbesit geword het, was dié herehuis die grootste privaat woning in die Ierse Republiek. Ander belangrike historiese besienswaardighede sluit twee historiese 18de eeuse kanale, Grand Canal en Royal Canal, in wat voor die koms van spoorweë en motorpaaie die vernaamste vervoerroetes na die Ierse binneland was en Dublin in die ooste met die Shannonrivier in die weste van Ierland verbind het. Die kanale is vir sport- en ontspanningsdoeleindes herstel en heropen, met wandelpaaie langs hul oewers.


</doc>
<doc id="121946" url="https://af.wikipedia.org/wiki?curid=121946" title="Limerick">
Limerick

Limerick ([ˈlɪmrɪk], [-mərɪk]; Iers: Luimneach [ˈl̪imʲɨnʲəx]) is 'n stad in die gelyknamige Ierse graafskap, geleë aan die Shannonrivier. Die historiese middestad het op die eiland King's Island ontstaan wat deur die Shannon- en Abbeyrivier omsluit word. Die Shannonrivier mond naby Limerick in die Atlantiese Oseaan. Met 'n bevolking van 94 192 volgens die sensus van 2016 is Limerick die derde grootste nedersetting in die Ierse Republiek en die vierde grootste op die eiland Ierland.


</doc>
<doc id="121947" url="https://af.wikipedia.org/wiki?curid=121947" title="Lys van uitheemse bome wat in Suid-Afrika voorkom">
Lys van uitheemse bome wat in Suid-Afrika voorkom

Uitheemse bome word soms vir hul ornamentele waarde geplant en sommige uitheemse bome word as voordelig beskou. Uitheemse bome wat nadelig is word as indringerplante geklassifiseer (sien:Lys van indringerplante in Suid-Afrika).
Hier volg 'n lys van uitheemse bome wat in Suid-Afrika voorkom:




</doc>
<doc id="121952" url="https://af.wikipedia.org/wiki?curid=121952" title="Golf van Suez">
Golf van Suez

Die Golf van Suez (Arabies: خليج السويس‎, "khalīǧ as-suwais‎"; voorheen: بحر القلزم, "baḥar al-qulzum", letterlik: "Meer van Calm") is 'n golf aan die noordwestelike punt van die Rooisee tussen die Egiptiese vasteland in die weste en die Sinai-skiereiland in die ooste.

Die middel van die Golf van Suez vorm die grens tussen Afrika en Asië, wat van Egipte 'n transkontinentale land maak. Deur die Suezkanaal, die Golf van Suez, die Rooisee, die Bab-el-Mandeb en die Golf van Aden is die Middellandse See en die Indiese Oseaan met mekaar verbind.

Die belangrikste stad aan die Golf van Suez is Suez, waar die Suezkanaal in dié golf uitmond.


</doc>
<doc id="121970" url="https://af.wikipedia.org/wiki?curid=121970" title="Johnny Carson">
Johnny Carson

Johnny Carson (1925–2005) was ’n Amerikaanse TV-aanbieder en komediant. Hy was vir dertig jaar (van 1962 tot 1992) bekend as die aanbieder van "The Tonight Show".

John William Carson is op 23 Oktober 1925 in Corning, Iowa gebore. Hy begin sy loopbaan in die vermaaklikheidsbedryf as 'n kulkunstenaar. Tydens die Tweede Wêreldoorlog dien hy in die vloot, waarna hy 'n radio-aanbieder word. Vanaf die 1950's verskyn hy as 'n komediant op TV.

Hy bied sy beroemde praat-program "The Tonight Show" van 1962 tot 1992, vyf keer per week op NBC aan. Dit was die eerste laataand vertoning van die aard ter wêreld. In 1992 het Jay Leno by hom oorgeneem.

Carson het sewe Emmy-pryse gewen en was 'n ikoon op Amerikaanse televisie. Talle bekende mense het as 'n gas op sy program verskyn. In 1992 ken president George H.W. Bush die hoogste onderskeiding wat 'n burger te beurt kan val aan hom toe. Hy het in totaal 4350 uitsendings hanteer, waartydens sowat 22 000 gaste op sy program verskyn het. Sy gaste is kenmerkend met die uitroep ""Heeeere's Johnny!!"" aangekondig.

Op 19 Desember 1973 vertel die aanbieder op sy program dat daar 'n ernstig tekort aan toiletpapier sou wees. Die grap is later bewaarheid en dit het 3 weke geneem voordat supermarkte weer aan die aanvraag kon voldoen.

Carson het ernstig gerook en het 'n paar jaar lank aan emfiseem gelei voordat hy op 23 Januarie 2005 daaraan oorlede is. Hy was 79 jaar oud.



</doc>
<doc id="121973" url="https://af.wikipedia.org/wiki?curid=121973" title="Delia Derbyshire">
Delia Derbyshire

Delia Ann Derbyshire (* 5 Mei 1937; † 3 Julie 2001) was 'n Engelse baanbreker-musikant en -komponis van elektroniese musiek en "musique concrète". Sy word veral onthou vir haar meesterstuk, 'n bewerking van Ron Grainer se titelmusiek vir die Britse wetenskapsfiksie-televisiereeks "Doctor Who", en haar baanbrekerswerk vir die Britse uitsaaikorporasie BBC se "Radiophonic Workshop".

Delia Derbyshire se unieke klankwêreld is na bewering in 1940 beïnvloed deur die tonele en die geraas van Duitse lugaanvalle op haar geboortestad Coventry, die "Coventry Blitz". Veral die klank van sirenes het 'n blywende indruk op haar gelaat. Sy het tydens haar akademiese opleiding by die Universiteit van Cambridge se Girton-kollege uitgeblink in wiskunde en musiek en later, terwyl sy vir die BBC se radiofoniese werkswinkel werksaam was, 'n groot bydrae gelewer vir die bevordering van elektroniese musiek. Haar musikale werk oefen steeds invloed uit op leidende elektroniese musiekkunstenaars.

Media
Oudiologiese chronologie
Wikidelia


</doc>
<doc id="121980" url="https://af.wikipedia.org/wiki?curid=121980" title="Dubbele wurgknoop">
Dubbele wurgknoop

'n Dubbele wurgknoop (Engels: "double strangle knot") is soortgelyk aan die dubbele konstriktorknoop (Engels: "constrictor knot"), behalwe vir die twee kante wat by die sye uitsteek, en nie by die bo- en onderkant soos by die dubbele konstriktorknoop nie.

Hierdie knoop is baie effektief om silindriese voorwerpe mee vas te maak. Dit kan ook gebruik word om twee stokke 90° met mekaar vas te maak (bv. die stutte van 'n vlieër), of om voorwerpe permanent of semi-permanent vas te bind. Dit is veral geskik vir take waar die punte naby die knoop afgesny moet word, sonder dat die knoop losgaan. Die knoop moet egter eers styf vasgetrek word voor die punte afgesny word.
Waar hierdie punte afgesny word, is dit steeds raadsaam om dit met 'n ander knoop soos 'n bloedknoop af te sluit.

Dit is 'n baie veilige knoop, wat nie maklik losgaan nie, maar ook baie moeilik is om los te maak. As hierdie knoop styfgetrek is, word gereedskap soos bv. 'n els benodig om dit los te maak, of soms moet dit selfs afgesny word om dit los te kry.

Verwante knope sluit o.a. die volgende knope in:


</doc>
<doc id="121981" url="https://af.wikipedia.org/wiki?curid=121981" title="Uitstel">
Uitstel

Uitstel (van die Latynse "procrastinare", saamgestel uit die voorvoegsel  pro-, "vorentoe", en agtervoegsel -crastinus, "tot die volgende dag") is die vermyding van 'n taak wat afgehandel moet word.

Gregory Schraw, Theresa Wadkins en Lori Olafson het in 2007 drie kriteria geïdentifiseer waarvolgens 'n gedrag as uitstel geklassifiseer kan word: Dit moet teenproduktief, onnodig en vertragend wees. Volgens 'n 2007-studie deur Steel is uitstel die "doelbewuste vertraging van 'n voorgenome aksie ondanks die verwagting om as gevolg daarvan slegter daaraan toe te wees." Sabini & Silver redeneer dat vertraging en irrasionaliteit twee hoofkenmerke van uitstel is. Om 'n taak te laat oorstaan, redeneer hulle, is nie uitstel indien daar 'n rasionele rede daarvoor is nie.

Die genotbeginsel kan ook vir uitstel verantwoordelik wees; soms verkies 'n persoon om negatiewe emosies te vermy en om spanningsvolle take uit te stel. Die oortuiging dat 'n mens beter onder druk werk, is 'n bykomende aansporing vir die uitstel van take. Sommige sielkundiges verklaar hierdie gedrag as 'n hanteringsmeganisme vir die angs wat met die aanpak of voltooiing van enige taak of besluit geassosieer word. In 2010 het Piers Steel egter daarop gewys dat angs die teenoorgestelde uitwerking kan hê; dit kan mense juis motiveer om vroeg te begin werk. Volgens hom behoort die fokus van studies oor uitstel eerder impulsiwiteit te wees. Angstigheid sal dus slegs tot uitstel lei indien die persoon impulsief is.

Uitstel word tradisioneel met perfeksionisme geassosieer: 'n geneigdheid om uitkomste en 'n persoon se eie prestasie negatief te evalueer, intense vrees, vermyding van ander se evaluering van 'n persoon se vermoëns, verhoogde sosiale selfbewustheid en angs, terugkerende neerslagtigheid en werkverslawing." Aanpasbare perfeksioniste— egosintonies perfeksionisme—was "minder" geneig om uit te stel as nieperfeksioniste, terwyl wanaanpasbare perfeksioniste wat hulle perfeksionisme as 'n probleem beskou— egodistoniese perfeksionisme—hoë vlakke van uitstel en angstigheid getoon het.

Negatiewe hanteringsresponse vir individue wat uitstel, is geneig om eerder ontwykend en emosioneel as taakgerig of op probleemoplossing gefokus te wees. Emosionele en ontwykende hantering word gebruik om die stres te verminder wat met die uitstel van voorgenome en belangrike doelwitte geassosieer word.

Hanteringsresponse sluit die volgende in:
Uitstellers beskou taak- of probleemoplossende stappe as uitputtend. As hierdie stappe geneem word, sal uitstellers heel waarskynlik nie uitstellers bly nie. Hierdie stappe vereis egter dat 'n persoon sy gedrag of situasie aktief moet verander om die terugkeer van uitstelgedrag te voorkom.

In 2006 is daar voorgehou dat daar geen direkte verband tussen uitstel en neurotisme is nie, en in 1982 is daar aan die hand gedoen dat irrasionaliteit 'n inherente kenmerk van uitstel is. "Om dinge, selfs tot op die nippertjie, te laat staan is nie uitstel as daar 'n rede is om te glo dat dit binne daardie laaste nippertjie gedoen kan word nie". Steel "et al." het in 2001 verduidelik dat "aktiwiteite uitgestel moet word, en dat hierdie uitstel van swak, onvoldoende of gebrekkige beplanning moet getuig".

In 'n sekere mate is dit normaal om uit te stel en kan dit as 'n manier beskou word om te identifiseer wat belangrik is aangesien (die meeste) mense minder geneig is om iets uit te stel waaraan hulle waarde heg. Aan die ander kant kan oormatige uitstel 'n probleem raak en normale funksionering belemmer. Wanneer dit gebeur, kan uitstel tot gesondheidsprobleme, stres, angstigheid en skuldgevoelens lei. Verder is daar 'n gebrek aan persoonlike produktiwiteit en sosiale afkeuring aangesien verantwoordelikhede en ondernemings nie nagekom word nie. Saam kan hierdie gevoelens tot verdere uitstel lei en vir sommige individue raak uitstel amper chronies. Hierdie uitstellers kan dit moeilik vind om ondersteuning te soek, juis as gevolg van die uitstel self, maar ook weens sosiale stigma en die idee dat taakvermyding deur luiheid, 'n gebrek aan wilskrag of lae ambisie veroorsaak word. In sommige gevalle kan problematiese uitstel 'n teken van 'n onderliggende geestesteuring wees, maar nie noodwendig nie.

Navorsing oor die fisiologiese oorsake van uitstel fokus op die rol van die prefrontale korteks, die area van die brein wat vir uitvoerende breinfunksies soos impulsbeheer, aandag en beplanning verantwoordelik is. Die prefrontale korteks dien ook as 'n filter wat stimuli van ander breinareas verminder. Skade of 'n lae aktivering in hierdie area van die brein kan 'n individu se vermoë om afleidings te filtreer, verswak, en tot swakker organisasie, aandagafleibaarheid en verhoogde uitstel lei.

In 'n 2014-studie waar uitstel en impulsiwiteit by gewone en identiese tweelinge ondersoek is, is daar bevind dat albei eienskappe "matig oorerflik" is.

Die sielkundige William J. Knaus het beraam dat 90% van studente uitstel. 25% van hierdie studente is chroniese uitstellers en dit is gewoonlik hulle wat uiteindelik hulle studies laat vaar.

Perfeksionisme is 'n hoofoorsaak van uitstel, want 'n strewe na perfeksie lei gewoonlik tot mislukking. Ten einde uitstel onder beheer kry, is dit noodsaaklik om die realiteit van mislukking te erken en te aanvaar sonder om te veroordeel, en om op te hou om op foute en swakhede te fokus en om doelwitte te stel wat makliker bereikbaar is.

Hanteer uitstel só:
Piers Steel beweer dat beter tydbestuur 'n sleutel tot die oorkoming van uitstel is. Dit sluit in dat 'n persoon bewus is of hy/sy 'n oggendmens of nagwolf is, en daardie tyd sinvol dan gebruik. Steel sê dit is noodsaaklik om realistiese doelwitte te hê, om probleme een vir een aan te pak en om die klein suksesse te koester.

Vir sommige mense kan uitstel konstant wees en ongelooflik ontwrigtend op hulle daaglikse lewe inwerk. Vir hierdie individue kan dit simptomaties van 'n geestesversteuring wees. Uitstel is al aan verskeie negatiewe assosiasies gekoppel, soos depressie, irrasionele gedrag, lae selfbeeld, angs en neurologiese versteurings soos AGHS (ADHD). Ander toon 'n verband met skuldgevoelens en stres. Dit is dus belangrik dat persone wie se uitstellery chronies is en as verlammend beskou word, 'n opgeleide terapeut of psigiater gaan sien om vas te stel of daar 'n onderliggende gesondheidskwessie teenwoordig is.

By sperdatums wat ver in die toekoms is, rapporteer uitstellers beduidend minder stres en fisieke ongesteldhede as nie-uitstellers. Namate die sperdatum nader kom, word hierdie verhouding egter omgekeer. Uitstellers rapporteer meer stres, meer siektesimptome en meer mediese besoeke, in so 'n mate dat uitstellers in totaal aan meer stres en gesondheidsprobleme ly.

Alhoewel die redes daarvoor onbekend is, bestaan daar 'n verband tussen uitstel en aandheid ("eveningness"); dit wil sê, persone wat uitstel, is meer geneig om later te gaan slaap en later op te staan. Dit is bekend dat nougesetheid sowel as oggendheid ("morningness") met die jare toeneem terwyl uitstel afneem.

Ten einde die hipotese te toets dat uitstellers minder op die toekoms fokus weens 'n groter fokus op onmiddellike belange, het voorgraadse studente verskeie vraelyste voltooi, en is daar inderdaad bevind dat uitstellers minder op die toekoms fokus. Navorsers het ook verwag dat uitstel met 'n hedonistiese perspektief op die hede geassosieer sou word, maar het bevind dat uitstel eerder deur 'n fatalistiese en wanhopige ingesteldheid teenoor die lewe voorspel word. Hierdie bevinding het vorige navorsing bevestig wat 'n verband tussen uitstel en depressie geïdentifiseer het.

Volgens 'n Opvoedkundige Wetenskap-professor, Hatice Odaci, is uitstel 'n groot probleem gedurende universiteitsjare, deels aangesien baie studente nie oor die tydsbestuursvaardighede beskik wanneer hulle die Internet gebruik nie. Odaci merk ook op dat die meeste kolleges 'n gratis en vinnige vier-en-twintig-uur Internetdiens bied waaraan sommige studente nie gewoond is nie. As gevolg van onverantwoordelike gebruik of gebrek aan brandmure verval hierdie studente in 'n patroon van uitstel.

"Studentsindroom" verwys na die verskynsel waar 'n student hom of haar eers onmiddellik voor 'n sperdatum op 'n taak toespits. Dit negeer die sin van enige buffers wat by tydberamings vir individuele take ingebou is.

Ander redes vir uitstel onder studente behels vrees vir mislukking en sukses, perfeksionistiese verwagtings, sowel as geldige aktiwiteite wat voorkeur bo akademiese take geniet, soos 'n werk.

Uitstellers verdien ook swakker punte as nie-uitstellers. Die negatiewe assosiasie tussen uitstel en akademiese prestasie is herhalend en konstant.

Uitstel is baie meer algemeen onder studente as onder die algemene bevolking; meer as 70 persent raporteer dat hulle op een of ander tydstip uitstel. In 'n paneelstudie wat in 2014 in Duitsland onder 'n paar duisend studente gedoen is, is daar bevind dat toenemende akademiese uitstel die veelvuldigheid van sewe verskillende vorms van akademiese wangedrag laat toeneem; studente versin verskonings, pleeg plagiaat, skryf af in eksamens, gebruik verbode hulpmiddels in eksamens, bring verbode hulpmiddels na die eksamenlokaal, skryf gedeeltes van ander se huiswerk af, en fabriseer en vervals data. Volgens die studie word akademiese wangedrag as 'n manier beskou om die negatiewe gevolge van akademiese uitstel soos swakker prestasie te hanteer.





</doc>
<doc id="121982" url="https://af.wikipedia.org/wiki?curid=121982" title="Konstriktorknoop">
Konstriktorknoop

'n Konstriktorknoop (: "constrictor knot") is soortgelyk aan die wurgknoop (Engels: "strangle knot"), behalwe vir die twee punte van die tou / lyn wat by die bo- en onderkant van die knoop uitsteek, en nie by die sye soos by die wurgknoop nie.

Hierdie knoop is baie effektief om silindriese voorwerpe mee vas te maak. Dit is geskik vir take waar die punte naby die knoop afgesny moet word, sonder dat die knoop losgaan. Die knoop moet egter eers styf vasgetrek word voor die punte afgesny word.

Dit is 'n baie veilige knoop, wat nie maklik losgaan nie, maar ook baie moeilik is om los te maak. As hierdie knoop styfgetrek is, word gereedskap soos bv. 'n els benodig om dit los te maak, of soms moet dit selfs afgesny word om dit los te kry.

Verwante knope sluit o.a. die volgende knope in:


</doc>
<doc id="121990" url="https://af.wikipedia.org/wiki?curid=121990" title="Lys van werke van Rembrandt van Rijn">
Lys van werke van Rembrandt van Rijn

Hier volg 'n (onvolledige) lys met werke van die Nederlandse kunsskilder Rembrandt van Rijn.


</doc>
<doc id="121991" url="https://af.wikipedia.org/wiki?curid=121991" title="Chemiese sinaps">
Chemiese sinaps

Chemiese sinapse is biologiese skakelplekke waardeur neuronse se seine na mekaar gestuur kan word, asook na nieneuronselle soos dié in die spiere en kliere. Dit laat neurone toe om stroombane in die sentrale senuweestelsel te vorm en is uiters belangrik vir die biologiese berekenings wat onderliggend aan waarneming en gedagtes is. Dit laat die senuweestelsel toe om met ander stelsels in die liggaam in verbinding te tree en hulle te beheer.

By ’n chemiese sinaps laat een neuron senuoordraer-molekules vry in ’n klein spasie (die sinaptiese spleet) wat langs ’n ander neuron lê. Die senuoordraers word in klein sakkies, sinaptiese blasies, gehou en word deur eksositose in die sinaptiese spleet vrygestel. Hierdie molekules verbind dan met reseptore aan die postsinaptiese sel se kant van die sinaptiese spleet. Eindelik moet die senuoordraers deur een van verskeie potensiële meganismes van die sinaps verwyder word om sy werking te beëindig. 

Die menslike brein bevat na raming van 10 tot 5 × 10 (100-500 biljoen) sinapse. 

Die woord "sinaps" kom van die Griekse woorde "syn-" ("saam") en "haptein" ("vasmaak"). Benewens chemiese sinapse bestaan ook elektriese en immunologiese sinapse. Sonder ’n beskrywende woord vooraan, word ’n chemiese sinaps bedoel.



</doc>
<doc id="121994" url="https://af.wikipedia.org/wiki?curid=121994" title="Sinaps">
Sinaps

’n Sinaps is in die senuweestelsel ’n struktuur wat neurone (of senuselle) toelaat om elektriese of chemiese seine aan ander neurone oor te dra, en volgens sommige skrywers ook aan nieneuronselle soos dié in die spiere en kliere. 

Sinapse (ten minste chemiese sinapse) word in hul posisies gestabiliseer deur sinaptiese hegmolekules (SAM's) wat uit beide die pre- en postsinaptiese neuron (seinsturende en teikenneuron) steek en aan mekaar vassit waar hulle oorvleuel; SAM's kan ook help met die generering en werking van sinapse.

Die woord "sinaps" kom van die Griekse woorde "syn-" ("saam") en "haptein" ("vasmaak").

Sinapse is noodsaaklik vir neuronale werking: Neurone is selle wat gespesialiseer is om seine na individuele teikenselle te stuur, en hulle doen dit deur middel van sinapse. By ’n sinaps kom die plasmamembraan van die presinaptiese neuron naby die membraan van die postsinaptiese sel. Beide die presinaptiese en postsinaptiese streke bevat die molekulêre meganismes om die twee membrane te verbind om die seinproses uit te voer. In baie sinapse sit die presinaptiese deel aan die akson en die postsinaptiese deel aan ’n dendriet of selliggaam. Astrosiete ruil ook inligting uit met die sinaptiese neurone, reageer op sinaptiese aktiwiteit en reguleer senuoordrag.



</doc>
<doc id="121996" url="https://af.wikipedia.org/wiki?curid=121996" title="Lugrem">
Lugrem

In lugvaartkunde, is 'n lugrem of spoedbreker 'n soort vlugbeheeroppervlakte wat aan 'n vliegtuig gebruik word om die sleurkrag te verhoog of die benaderingshoek te verhoog tydens landing. Lugremme verskil van lugdamme, aangesien lugremme ontwerp is om die sleur te verhoog terwyl slegs klein veranderinge aan die stygkrag plaasvind, terwyl lugdamme die hef-tot-sleur-verhouding verlaag en 'n hoër benaderingshoek vereis om stygkrag te handhaaf, wat lei tot 'n hoër staakspoed.

Dikwels is beide die eienskappe van lugdamme en lugremme wenslik, en dit word dus gekombineer by die meeste moderne vliegtuie. Die gebruik van omkering van stukrag deur die motore help ook om 'n vliegtuig se spoed te verminder tydens landing.


</doc>
<doc id="121997" url="https://af.wikipedia.org/wiki?curid=121997" title="Straat van Hormuz">
Straat van Hormuz

Die Straat van Hormuz (Arabies: مَضيق هُرمُز‎‎ "Maḍīq Hurmuz"; Persies: تنگه هرمز‎‎ "Tangehyyeh Hormoz" ) is 'n seestraat wat die Persiese Golf in die weste met die Golf van Oman in die ooste verbind en Iran in die noorde van die Arabiese Skiereiland in die suide skei. Aangrensende lande is Iran in die noorde asook die Verenigde Arabiese Emirate en Oman se eksklawe Musandam in die suide. Die seestraat se nouste punt is sowat 55 km wyd.

Die Straat van Hormuz is van groot strategiese belang omdat hier 20% van die wêreld se ruolie vervoer word, die belangrike ruolie-lande Saoedi-Arabië, Iran, Irak en Koeweit se hawe kan net oor hierdie golf bereik word.

Op 3 Julie 1988 is die Iran Air-vlug 655 deur die Amerikaanse oorlogskip "USS Vincennes" oor die Straat van Hormuz afgeskiet, waarby al 274 passasiers en 16 bemanningslede dood is. Die "USS Vincennes" se bemanning het die Airbus valslik as 'n vyandelike F-14 Tomcat geïdentifiseer wat besig was om die skip aan te val.


</doc>
<doc id="121998" url="https://af.wikipedia.org/wiki?curid=121998" title="Kaapse kuskiepersol">
Kaapse kuskiepersol

Die Kaapse kuskiepersol ("Cussonia thyrsiflora") is 'n boom, inheems aan Suid-Afrika, wat vanaf die Kaapse Skiereiland tot by Port Elizabeth langs die kus voorkom. Dit staan in Engels bekend as die "Cape coast cabbage tree".



</doc>
<doc id="122001" url="https://af.wikipedia.org/wiki?curid=122001" title="Suidkus-kiepersol">
Suidkus-kiepersol

Die Suidkus-kiepersol ("Cussonia nicholsonii") is 'n boom, inheems aan Suid-Afrika, wat in die Oos-Kaap en KwaZulu-Natal voorkom. Dit staan in Engels bekend as die "South coast cabbage-tree" of die "Natal cabbagetree", en in Afrikaans word dit ook somtyds die Natalse kuskiepersol genoem.



</doc>
<doc id="122003" url="https://af.wikipedia.org/wiki?curid=122003" title="Stukragomkering (lugvaart)">
Stukragomkering (lugvaart)

Stukragomkering in lugvaart is die tydelike wegleiding van 'n vliegtuigenjin se stuwing sodat dit vorentoe gerig word, instede van agteruit. Stukragomkering werk teen die vorentoebeweging van 'n vliegtuig, wat spoedvermindering teweegbring. Stelsels vir stukragomkering word op meeste straalvliegtuie gebruik om te help met spoedvermindering net na landing. Dit help ook met die vermindering van slytasie op remme en korter landingsafstande. Sulke toestelle verbeter die bedryf van vliegtuie aansienlik en word as belangrik beskou vir die veilige bedryf van lugrederye.

Stukragomkering is ook beskikbaar op baie skroefgedrewe vliegtuie deur die omkeer van die beheerbare-veld skroewe tot 'n negatiewe hoek. Die ekwivalente konsep vir 'n skip word stewe-aandrywing genoem.

Op vliegtuie met straalenjins, word stukragomkering behaal deur die spuitstraal vorentoe te laat vloei. Die enjin loop of draai nie omgekeerd nie; in plaas daarvan, keer die toestel die lugvloei om en lei dit na vore. Hoë-omleidingverhoudingenjins verkry gewoonlik stukragomkering deur die verandering van die rigting van slegs die waaierlugvloei, aangesien die meerderheid van die stukrag wat gegenereer word deur hierdie afdeling, eerder as die kern, gelewer word.


</doc>
<doc id="122011" url="https://af.wikipedia.org/wiki?curid=122011" title="Eendekooi">
Eendekooi

'n Eendekooi is 'n geskiedkundige plek in Wes-Europa waar wilde eende vir menslike gebruik gevang is. Dit bestaan uit 'n dam wat in enkele smal slote uitloop, die sogenaamde "vangpype". Eende wat as trekvoëls na warmer gebied trek, soek dikwels 'n rusplek. Om hierdie voëls wat oorvlieg te lok gebruik die eienaar van 'n eendekooi (die 'kooiker') 'n paar gekortwiekte 'staleende' wat hy daagliks voer. Hulle is aan die kooiker en sy kooikerhondjie gewoond. Hulle swem op die dam en dit maak dit aantreklik vir die trekvoëls om daar te kom kuier.

As die jagseisoen geopen het, laat die kooiker sy hondjie langs die pype loop. Die nuuskierige eende swem gevolglik agter die hondjie met sy opvallende groot wit stert aan. Hulle beweeg daardeur verder in die pyp op, wat steeds nouer raak. Die kooier spring dan agter die skerms uit en jaag die eende verder op. Die bos rondom die einde van die pyp is oopgekap en die voëls probeer na die lig te vlieg. Aan die eind van die pyp vlieg hulle dan teen 'n skuins gespanne net vas en val na benede. Hulle kruip dan na die enigste oënskynlike uitweg, maar dit is 'n hok aan die einde van die pyp waar hulle gevang word. Die kooiker sluit die hok agter hulle en hulle kan nie meer terug nie.

Eendekooie is taamlik oud. 'n Vroeë vermelding is in 'n dokument uit 1280 in Engeland waarin toestemming gevra word om 'n kooi op te rig. Die eendekooi by die kasteel "Marnix de Sainte-Aldegonde" in Bornem in Vlaandere is dalk die oudste nog bestaande eendekooi in die Lae Lande. Dit word die eerste keer in 1318 genoem en dateer in sy huidige vorm uit 1534. Eendekooie is bekend in talle dele van Wes-Europa, soos Denemarke, Noord-Duitsland, Nederland en Engeland. Die Engelse naam "decoy" is van Nederlands "de kooi" afgelei. In Nederland was die meeste in die 17de eeu in gebruik en is in 3000 plekke aangetref.

Daar word nie meer baie eende vir menslike gebruik gevang nie (in 2010). In Nederland is daar nog ongeveer 119 geregistreerde eendekooie. Hulle word tans hoofsaaklik gebruik om eende te ring en ornitologiese navorsing te doen.




</doc>
<doc id="122012" url="https://af.wikipedia.org/wiki?curid=122012" title="Baddeleyiet">
Baddeleyiet

Baddeleyiet is 'n mineraal met die formule . Dit is die monokliniese laetemperatuurvorm van sirkonia. Teen 1400K gaan dit oor in 'n tetragonale vorm met die rutiel-struktuur wat 'n 7,5% hoër digtheid het. By 2641K word dit kubies met 'n fluoriet-stuktuur en by 2963K smelt dit.

Die kristalstruktuur van baddeleyiet is monoklien. Die sirkoniumatome het 'n negevoudige omringing deur suurstofatome. Dit is die argetipe van die strukturbericht-klassifikasie se C43-struktuur. By hoër temperature gaan dit oor in die C4-(rutiel) en C1-(fluoriet)-strukture, wat 'n agtvoudige omringing van die sirkoonatome besit. Kubiese sirkonia kan ook sinteties vervaardig word en word as kuns-diamante gebruik. Dit is harder as die monokliene vorm (8 -8,5 ).


</doc>
<doc id="122014" url="https://af.wikipedia.org/wiki?curid=122014" title="Periklaas">
Periklaas

Periklaas is 'n mineraal met die formule .

Die mineraal het die haliet-struktuur (B1).

Die mineraal brusiet is 'n omsettingsproduk van periklaas.


</doc>
<doc id="122016" url="https://af.wikipedia.org/wiki?curid=122016" title="Silikaatminerale">
Silikaatminerale

Die silikaatminerale is 'n groep minerale wat verbindings van silikonoksied (silikon en suurstof in variërende verhoudings en hoeveelhede) bevat. Dit bestaan uit 'n SiO tetraëder, wat op verskillende wyses met mekaar en ander elemente verbind word. Hierdie groep minerale is die volopste groep minerale in die aardkors, en ongeveer 90% van die aardkors se minerale vorm deel van hierdie groep. Hierdie groep sluit minerale vanaf algemene kwarts tot edelstene soos smarag en Tanzaniet in.

Die minerale in hierdie groep het wisselende hoeveelhede SiO in hulle struktuur, en gesteentes word na aanleiding van die SiO4 inhoud geklassifieseer van felsies (hoë SiO inhoud), na mafies (lae SiO inhoud) tot ultra-mafies (baie lae SiO inhoud). (Vroeër was felsiese gesteentes geklassifiseer as 'suur' gesteentes, en mafiese gesteentes as "basies".)

Die klassifikasie van die silikate kom van die mineraloog Dana.

Die silikaatminerale word ingedeel in die volgende groepe:

Tekto-silikate, of "raamwerk silikate," het 'n 3 dimensionele raamwerk van Silika tetraedra, met 'n Si:O verhouding van 1:2. In hierdie raamwerk word elke suurstof atoom deur twee Silikon atome gedeel.Hierdie groep verteenwoordig bykans 75% van die aardkors se minerale. Met die uitsondering van die Kwart, is die res van die tekto-silikate aluminiumsilikate, waar 'n sekere persentasie van die Silikon atome deur Aluminium atome vervang is. Hierdie proses is moontlik a.g.v. Silikon en Aluminium se soortgelyke atoomradius.

Neso-silikate (vanaf die Grieks νῆσος "nēsos", eiland), is waar geïsoleerde SiO tetrahedra deur interstituele katione verbind word. Met ander woorde, die SiO tetrahedra is glad nie direk aan mekaar verbind nie, maar al vier bene van die SiO tetraeder word deur middel van katione met ander [SiO] tetrahedra verbind.

Phenakiet groep


Sorosilicates (vanaf die Grieks σωρός "sōros", hoop) het geïsoleerde dubble trtraedra froepe met SiO of 'n Si:O verhouding van 2:7.Shave isolated double tetrahedra groups with (SiO) or a ratio of 2:7. Nickel–Strunz klassifikasie: 9.B

Siklo-silikate (vanaf die Grieks κύκλος "kuklos", sirkel), het verbinde tetraheders in 'n ringvorm met (SiO) of 'n Si:O verhouding van 1:3. Hulle bestaan as 3 -lid ringe (SiO) of 6-lid ringe (SiO). Nickel–Strunz classification: 09.C

Ino-silikate (vanaf die Grieks ἴς "," ἰνός "inos"], vesel), is ketting silikate, met enkel of dubbelkettings van Silikaat tetraheders. Die enkel ketting Ino-silikate het 'n Si:O verhouding van 1:3 (SiO), terwyl die dubbelketting Ino-silikate 'n Si:O verhouding van 4:11 het SiO. Nickel–Strunz classification: 09.D


Amfibool groep

Filo-silikate (vanaf die Grieks φύλλον "phyllon", blaar),vorm paralelle velle (blaaie) van silikaat tetraeders. Hierdie tetraeders vorm 'n 2-dimensionele raamwerk, waar die individuele tetraeders met mekaar verbind is. In hierdie 2-dimensionele raamwerk of vel, is die bindings tussen die tetraeders sterk, maar die bindings tussen die verskillende velle is swak, aangesien die SiO trtraeders nie tussen velle met mekaar verbind is nie. Die Si:O verhouding is SiO of a 2:5.

Nickel–Strunz classification: 09.E. Alle Filo-silikate is gehidreer met of water of hidroksiel groepe aangeheg.


</doc>
<doc id="122017" url="https://af.wikipedia.org/wiki?curid=122017" title="Metropolitan Museum of Art">
Metropolitan Museum of Art

Die Metropolitan Museum of Art, dikwels kort the Met genoem, is een van die grootste en belangrikste kunsmuseums ter wêreld. Die gebou is geleë aan die oostelike kant van Central Park in Manhattan (New York). Dit is die mees besoekte museum in die Verenigde State van Amerika.

Die museum is op 20 Februarie 1872 geopen. Die uitgewer George Palmer Putnam, saam met 'n aantal stigters, insluitend die skilder Eastman Johnson, was die stigters van die museum. Die eerste direkteur was Robert Lee Jenkins wie se eie kunsversameling die basis vir die huidige museum gevorm. Van 1955 tot en met sy dood in 1966 was James J. Rorimer die hoof van die museum. Hy is deur Thomas Hoving, direkteur van 1967 tot 1977, opgevolg. Sedertdien is Philippe die Montebello die direkteur.

Die permanente versameling is in negentien verskillende afdelings verdeel, elk met hul gespesialiseerde personeel van konserwateurs, restaurateurs en kundiges.

Die deurlopende versameling bevat meer as 2 miljoen kunswerke met baie skilderye en beeldhouwerke van oor die hele wêreld, gaande van skatte uit die Klassieke oudheid tot werke van byna elke Europese meester, tot 'n uitgebreide versameling Amerikaanse kuns.

Die museum het ook 'n belangrike versameling van Egiptiese, Romeinse en Griekse, Afrikaanse, Asiatiese, Oseaniese, Midde-Oosterse, Bisantynse en Islamitiese kunsskatte. Verder stel die museum ook nog 'n groot versameling musiekinstrumente van oor die hele wêreld tentoon.

Daar is ook 'n aantal reproduksie van belangrike binneruime waaronder een van die bekende Amerikaanse argitek Frank Lloyd Wright. Die museum het ook 'n afdeling vir wapens en harnasse van oor die hele wêreld, veral Europees, maar ook van Japan, die Verenigde State en die Midde-Ooste.

Verder is daar 'n aparte vestiging vir Middeleeuse kuns, "The Cloisters" aan die Hudsonrivier (met onder andere getyeboeke met duimnaels uit Vlaandere en Noord-Frankryk), 'n afdeling fotografie en die Robert Lehman-versameling.

Van die skilderkuns is beide Europese as Amerikaanse kunsskilders in verskeie strominge tot die moderne kuns te sien. Die versameling bevat onder andere 37 skilderye van Monet, 21 van Cézanne, 18 van Rembrandt en 5 van Vermeer.




</doc>
<doc id="122019" url="https://af.wikipedia.org/wiki?curid=122019" title="Portret van Herman Doomer">
Portret van Herman Doomer

Portret van Herman Doomer is 'n olieverfskildery, geskilder deur die Nederlandse meesterskilder Rembrandt van Rijn. Die tegniek wat hy gebruik het, is olie op paneel (eikehout) met afmetings van 75,2 × 55,2 cm. Rembrandt het die skildery in 1640 geskilder.

Die skildery stel die Amsterdamse meubelmaker Herman Doomer vir en is regsonder geteken en gedateer 'Rembrandt / f[ecit] 1640'. Die portrette van Doomer en sy vrou (Portret van Baertje Martens, in die Hermitage, Sint Petersburg) was vermoedelik gemaak in opdrag van Doomer self.

Na sy dood in 1650 laat sy weduwee die portrette in haar testamente van 15 Julie 1654, 23 Mei 1662 en 3 September 1668 na aan haar seun, Lambert Doomer. Deur die jare heen het die skildery talle tuistes gehad. In 1884 is die skildery aan kunshandelaar William Schaus in New York verkoop. Hierna verkoop hy dit weer in 1889 vir 70 000 tot 100 000 dollar aan die Amerikaanse versamelaar Henry Osbourne Havemeyer. In 1929 het sy weduwee, Louisine Havemeyer, dit aan die Metropolitan Museum of Art in New York geskenk.




</doc>
<doc id="122020" url="https://af.wikipedia.org/wiki?curid=122020" title="The Four Loves">
The Four Loves

The Four Loves is 'n boek deur C.S. Lewis waarin hy die aard van liefde vanuit 'n Christelike en filosofiese perspektief aan die hand van gedagte-eksperimente ondersoek het. Die boek was op 'n reeks radiopraatjies in 1958 gebaseer, en is destyds in die VSA gekritiseer oor die openheid waarmee daar oor seks gepraat is.

Met die apostel Johannes se woorde, ""God is liefde"" as vertrekpunt, het Lewis aanvanklik gepoog om "behoefteliefde" (soos die liefde van 'n kind vir sy ma") met "geeliefde" (soos beliggaam deur God se liefde vir die mensdom) te kontrasteer ten einde eersgenoemde as minderwaardig voor te hou. Hy het egter vinnig tot die besef gekom dat selfs hierdie basiese kategorisering van liefde meer kompleks is as wat dit met die eerste oogopslag blyk: 'n kind se behoefte aan ouerllike versorging is 'n noodsaaklikheid, nie 'n selfsugtige genotsug nie, terwyl ouerlike liefde in 'n oordrewe vorm 'n verdraaiing kan wees.

Vervolgens het Lewis die aard van genot bestudeer. Hy het tussen Behoefte-genot (soos water vir 'n dors persoon) van Waarderingsgenot, soos liefde vir die natuur, onderskei. Uit laasgenoemde het hy 'n sogenaamde "derde element in liefde... Waarderende liefde" ontwikkel wat met Behoefteliefde en Geeliefde gepaard gegaan het.

In die res van die boek het Lewis hierdie drievoudige, kwalitatiewe onderskeid teenoor die vier basiese tipes liefde gestel wat in sy titel opgeneem is.

In sy oorblywende vier hoofstukke behandel Lewis liefde onder vier kategorieë ("die hoogste kan nie sonder die laagste bestaan nie"), deels gebaseer op die vier Griekse woorde vir "liefde": storge (familieliefde), vriendskap, eros en agape (familieliefde). Net soos Lucifer (voorheen 'n aartsengel) trots geraak het en in perversie verval het, kan liefde—wat algemeen as aarts-emosie beskou word—ook verdorwe raak deur voor te gee om iets te wees wat dit nie is nie.

'n Fiktiewe hantering van hierdie liefdes is die hooftema van Lewis se roman "Till We Have Faces".

Storge ("storgē", Grieks: στοργή) is die liefde gekenmerk deur die gehegtheid van gemeensaamheid, familielede of onverwante persone wat op vertroude maniere met mekaar omgaan. 'n Voorbeeld hiervan is die natuurlike liefde en teerheid van ouers vir hulle kinders. Dit word as die mees natuurlike, emotiewe en verspreide van al die liefdes beskryf: natuurlik in die sin dat dit sonder enige dwang teenwoordig is; emotief aangesien dit die resultaat van teerheid gebaseer op bekendheid is; en verspreid aangesien dit nie geaffekteer word deur eienskappe wat as "waardevol" of "liefdeswaardig" beskou word nie, en gevolglik die mees diskriminerende faktore oortref. Lewis beskryf dit as 'n afhanklikheidsgebaseerde liefde wat die gevaar loop om uit te sterf indien die behoeftes nie vervul word nie.

Toegeneentheid het volgens Lewis Behoefte- sowel as Geeliefde ingesluit. Hy het dit vir nege tiendes van vaste en blywende menslike geluk verantwoordelik beskou.

Ironies genoeg is dit egter die krag van toegeneentheid wat dit kwesbaar maak. Aangesien dit blyk dat storge ingebou" of "klaargemaak" is, sê Lewis, verwag mense dat hulle dit ongeag hulle optrede en die natuurlike gevolge daarvan sal ontvang. Storge, in sy Behoefte- sowel as Geeformaat, kan dan "versuur", en deur faktore soos jaloesie, ambivalensie en versmoring bederf word.

Filie ("philía", Grieks: φιλία) is die liefde tussen vriende wat so sterk en langdurig soos dié tussen broers en susters is. Vriendskap is die sterk band tussen persone wat dieselfde waardes, belangstellings of aktiwiteite deel. Lewis onderskei vriendskapsliefde onmiddellik van die ander liefdes. Hy beskryf vriendskap as "die mins biologiese, organiese, instinktiewe, gesellige en die mees onnodige liefde... die mins "natuurlike" liefde". Die mensdom het vriendskap nie nodig om voort te plant nie, maar die Klassieke en Middeleeuse samelewings het dit as 'n hoëre liefde beskou, want dit word vrywillig gekies.

Lewis verduidelik dat ware vriendskappe, soos dié tussen Dawid en Jonatan in die Bybel, amper 'n verlore kuns is. Hy toon 'n sterk afkeur vir die manier waarop vriendskap in die moderne samelewing geïgnoreer word. Hy skryf dat hy nie aan een gedig kan dink waarin ware vriendskap soos dié tussen Dawid en Jonatan, Orestes en Pulades, Roland en Oliver, Amis en Amiles besing word nie. Lewis skryf: "Vir die Antieke was Vriendskap die gelukkigste en mees volkome menslike van alle liefdes; die kroon van die lewe en die skool van deugsaamheid. In vergelyking daarmee word dit in die moderne wêreld geïgnoreer".

Vir Lewis was vriendskap, as produk van kameraadskap, 'n hoogs waarderende liefde, maar een wat volgens hom in die moderne samelewing nie na waarde geskat word nie, aangesien so min mense ware vriendskap ervaar.

Lewis was nietemin bewus van die gevare van vriendskappe, soos die potensiaal vir kliekerigheid, anti-outoritarisme en trots.

Eros ("erōs", Grieks: ἔρως) was vir Lewis liefde in die sin dat dit "verlief op iemand" of "lief vir iemand" beteken het, in teenstelling met die rou seksualiteit van dit wat hy Venus genoem het: Lewis tref 'n onderskeid tussen "begeerte na 'n vrou" en "begeerte na een spesifieke vrou", 'n weerspieëling van sy (klassieke) siening van die mens as 'n rasionele dier, saamgestel uit beredeneerde engel en instinkmatige straatkat.

Eros verander die behoefte-genot van Venus in die mees waarderende van alle vorms van genot; nietemin waarsku Lewis teen die moderne neiging van mense om Eros 'n god te maak deur hulle volkome daaraan oor te gee, en om 'n regverdiging van selfsug, selfs 'n falliese godsdiens, te word.

Nadat hy seksuele aktiwiteit en die geestelike betekenis daarvan in 'n heidense sowel as Christelike sin ondersoek het, skryf hy dat Eros (of om verlief te wees) op sigself 'n afsydige, neutrale krag is: hoe "Eros in al sy prag... na die kwaad sowel as die goeie kan neig". Alhoewel hy aanvaar dat Eros 'n uiters innige ervaring kan wees, is hy bewus van die donker manier waarop dit tot selfs selfmoorverbonde kan lei, sowel as die verwoede weiering om van mekaar afstand te doen - "'n wrede saamketting van twee wedersydse folteraars, elk deurtrek met die gif van haat-in-liefde".

Agape ("agápē", Grieks: ἀγάπη) is die liefde wat ongeag veranderende omstandighede bestaan. Lewis beskryf dit as die grootste van die vier liefdes en beskou dit as 'n spesifiek Christelike deug. Die hoofstuk oor hierdie onderwerp fokus op die belangrikheid om die ander drie natuurlike liefdes ondergeskik aan God se liefde te stel. Want soos Lewis skryf: "Die natuurlike liefdes is nie selfstandig nie" Deur hierdie onderwerping van die ander liefdes kan die liefde van God, wat vol welwillendheid is, die mens se "demoniese" selfverheffing voorkom. Lewis het die woord "agape" nie self gebruik nie; later sou ander kommentators dit wel gebruik.


</doc>
<doc id="122021" url="https://af.wikipedia.org/wiki?curid=122021" title="Senuoordraer">
Senuoordraer

Senuoordraers (ook neurotransmitters of chemiese boodskappers genoem) is chemiese stowwe wat die oordrag van seine in die senuweestelsel moontlik maak. Hulle dra seine oor ’n chemiese sinaps oor, van een neuron (senusel) na ’n ander teikenneuron, ’n spiersel of ’n kliersel. 

Senuoordraers word van sinaptiese blasies in sinapse vrygestel in die sinaptiese spleet, waar hulle deur reseptore in die teikenselle ontvang word. Baie senuoordraers word gesintetiseer van eenvoudige en algemene voorlopers soos aminosure, wat geredelik beskikbaar is uit die dieet en net ’n klein getal biosintetiese stappe benodig vir omvorming. Senuoordraers speel ’n groot rol in die alledaagse lewe en bedrywighede. Dit is nie bekend presies hoeveel daar is nie, maar meer as 100 chemiese boodskappers is al geïdentifiseer.

Senuoordraers word in sinaptiese blasies geberg wat onder ’n selmembraan in die aksonterminaal aan die presinaptiese kant van die sinaps geleë is. Hulle word in die sinaptiese spleet vrygestel en versprei, en bind dan aan spesifieke reseptore in ’n membraan aan die postsinaptiese kant van die sinaps.

Die meeste senuoordraers is omtrent so groot soos ’n enkele aminosuur; sommige kan egter so groot wees soos groter proteïene of peptiede. ’n Vrygestelde senuoordraer is gewoonlik vir ’n kort tyd in die sinaptiese spleet beskikbaar voordat dit deur ensieme gemetaboliseer word, die presinaptiese neuron teruggetrek word of aan ’n postsinaptiese reseptor bind. Korttermynblootstelling is egter voldoende vir ’n seinoordrag.



</doc>
<doc id="122024" url="https://af.wikipedia.org/wiki?curid=122024" title="Reseptor (biochemie)">
Reseptor (biochemie)

’n Reseptor in biochemie en farmakologie is ’n proteïenmolekule wat chemiese seine van ’n ander sel ontvang. Wanneer sulke chemiese seine aan ’n reseptor bind, veroorsaak hulle die een of ander vorm van weefsel-/sellulêre reaksie, byvoorbeeld ’n verandering in die sel se elektriese aktiwiteit. 

In hierdie sin is ’n reseptor ’n proteïenmolekule wat interne chemiese seine herken en daarop reageer – ’n asetielcholien-reseptor herken byvoorbeeld sy interne ligand, asetielcholien. Soms word die term in farmakologie ook gebruik om ander proteïene in te sluit wat dwelmteikens is.

Reseptorproteïene kan geklassifiseer word volgens hul ligging. Transmembraanreseptore sluit in ioonkanaalgebonde (ionotropiese) reseptore, G-proteïengebonde (metabotropiese) hormoonreseptore en ensiemgebonde hormoonreseptore. Intrasellulêre reseptore is dié wat in die sel voorkom en sluit in sitoplasmiese en kernreseptore. ’n Molukule wat aan ’n reseptor bind, word ’n ligand genoem; dit kan ’n proteïn, peptied of ander klein molekule wees soos ’n senuoordraer, hormoon, farmaseutiese dwelm, gifstof of dele van die buitekant van ’n virus of mikrobe. Die intern aangewese molekule vir ’n spesifieke reseptor word sy interne ligand genoem. 

Elke reseptor is gebonde aan ’n spesifieke sellulêre biochemiese pad. Hoewel verskeie reseptore in die meeste selle voorkom, sal elke reseptor net bind met ligande met ’n sekere struktuur, amper soos wat slegs ’n sleutel met ’n sekere vorm in ’n spesifieke slot sal pas. Wanneer ’n ligand met sy ooreenstemmende reseptor bind, aktiveer of inhibeer dit die reseptor se geassosieerde biochemiese pad.

Reseptore se struktuur is baie uiteenlopend en kan oor die algemeen in die volgende kategorieë ingedeel word: 



</doc>
<doc id="122025" url="https://af.wikipedia.org/wiki?curid=122025" title="Ruimtevaardergroep 5">
Ruimtevaardergroep 5

Ruimtevaardergroep 5 was deur NASA aangekondig in April 1966. Van die ses maanmodule vlieëniers wat op die maan geloop het, kom drie uit hierdie groep. Nege van die groep het na die maan gevlieg en die ander het aan die Skylab- en ruimtependeltuig-programme deelgeneem. Drie ruimtependeltuig bevelvoerders kom uit hierdie groep. Joe Engle is uniek, hy is die eerste persoon wat gekeur is nadat hy reeds sy "ruimteman vlerke" gekry het; dit word toegeken aan enige persoon wat hoër as 80km van die aarde se oppervlak gaan.

Die groep is:


</doc>
<doc id="122026" url="https://af.wikipedia.org/wiki?curid=122026" title="Vaalkiepersol">
Vaalkiepersol

Die Vaalkiepersol ("Cussonia transvaalensis") is 'n boom, inheems aan Suid-Afrika, wat in Gauteng, Limpopo, Mpumalanga en Noordwes voorkom. Dit staan in Engels bekend as die "Grey cabbage-tree" of die "Transvaal cabbage-tree".



</doc>
<doc id="122028" url="https://af.wikipedia.org/wiki?curid=122028" title="Grumman F-9 Cougar">
Grumman F-9 Cougar

Die Grumman F9F/F-9 Cougar was 'n vliegdekskip-gebaseerde vegvliegtuig van die Amerikaanse Vloot en die Amerikaanse Mariene Korps. Gebaseer op die Grumman se vroeëre F9F Panther, het die Cougar die Panther se reguit vlerke vervang met meer moderne geswiepde vlerke. Die straler se stukrag is ook verhoog. Die Vloot het die Cougar as 'n opgedateerde weergawe van die Panther beskou, en ten spyte van die verskillende amptelike naam, is die Cougars benoem vanaf F9F-6 en verder.

Gerugte dat die Sowjetunie 'n swiepvlerkvegter beskik, doen sedert 1948 die rondte en die MiG-15 was oral vertoon op lugvertonings in 1949. Ten spyte van die vlak van aktiwiteit by swiepvlerkvliegtuie, het die Vloot aanvanklik nie juis gefokus op die ontwikkeling van so 'n vliegtuig nie. Dit was grootliks as gevolg van die Vloot se fokus op daardie tyd: die verdediging van die gevegsgroepe teen hoë spoed en hoë hoogte bo seespieël bomwerpers met onderskeppers, sowel as begeleiding van mediumreeks draer-gebaseerde bomwerpers onder alle weerstoestande.

Nietemin het die VS Vloot die belangrikheid besef van 'n bekwame draer-gebaseerde swiepvlerkstraalvegter. 'n Kontrak vir die ontwikkeling van 'n swiepvlerkstraalvegter is in 1951 aan Grumman toegeken. Die koms van die MiG-15, wat die reguitvlerkvegters maklik uitoorlê het in die lugoorlog oor Noord-Korea, was 'n groot bydraende faktor.



</doc>
<doc id="122029" url="https://af.wikipedia.org/wiki?curid=122029" title="Hawker Hurricane">
Hawker Hurricane

Die Hawker Hurricane was 'n eenmotorige, enkelsitplek vegvliegtuig wat tydens die Tweede Wêreldoorlog deur die Britse Lugmag gebruik is. Die vliegtuig het sy nooiensvlug op 6 November 1935 voltooi.

Die Hurricane se raam lyk baie soos die "Hawker Fury", 'n dubbeldekkervliegtuig wat voor dit vervaardig is. Die Hurricane het aanvanklik bekend gestaan as die "Fury Monoplane" en eers in 1936 as die "Hurricane" bekend geraak.

Toe die "Hurricane" in diens gestel is, was dit die eerste vliegtuig waaroor die Britse Lugmag beskik het wat vinniger as 482 km/h (300 mph) kon vlieg. Eskader 111 se "Gloster Gauntlets" te Northolt is in Desember 1937 vervang met Hurricanes. In Februarie 1938 het 111 Eskader 'n rekord daargestel toe hulle gedurende die nag vanaf Edenburg tot by Northolt-lughawe gevlieg en 'n gemiddelde spoed van 656 km/h gehandhaaf het.

Die "Hurricane" het die "Spitfire" met 'n verhouding van twee tot een oorskadu toe die oorlog uitgebreek het. Hulle moes dus die meeste van die Duitse aanslag afweer. Vier eskaders was operasioneel in Frankryk aan die begin van die oorlog. 'n Hurricane van 1 Eskader het die eerste Duitse vliegtuig afgeskiet, 'n Dornier Do 17.

Tydens die Slag om Brittanje het die Hurricane sy naam in die geskiedenisboeke verewig: hulle het meer Duitse vliegtuie verwoes as al die ander verdediging op die grond en lug tesame. Gedurende Augustus 1940 is Hurricane-vlieënier Vlug-Luitenant J.B. Nicholson van 249 Eskader met die Victoriakruis vereer nadat hy 'n "Messerschmitt Bf 110" afgeskiet het nadat sy vliegtuig reeds aan die brand was. Op 2 Augustus 1940 het "Hurricanes" die eiland Malta begin verdedig teen die Italianers.

Gedurende November 1940 het Italiaanse bomwerpers hulle enigste massaverskyning oor Brittanje uitgevoer. "Hurricanes" van 46, 249 en 257 Eskaders het egter gemaai onder die Italiaanse vliegtuie; sewe van tien "Fiat BR.20" bomwerpers is afgeskiet asook vier "Fiat CR.42" vegvliegtuie.

Die "Mk II Hurricane" het in September 1940 sy verskyning gemaak. Dit het oor 'n tweefase-superaangejaagde Merlin XX motor beskik in stede van die Merlin III. Die Mk IIA was toegerus met agt masjiengewere en die IIB met 12 7.7mm masjiengewere. Die Mk IIC was toegerus met vier 20 mm kanonne. Die Mk IIC het sy verskyning gemaak in April 1941.

Die "Hurricane" was ook aangepas as nagvegters en vlootweergawes. Die Mk IID was 'n grondaanvalweergawe en toegerus met twee 40 mm anti-tenkkanonne. Dit was grotendeels in Noord-Afrika gebruik. Die "Hurricane" het ook in Burma diens gedoen. Die laaste weergawe was die Mk IV wat tot Januarie 1947 in diens was by 6 Eskader. 

Daar is altesaam 14 231 "Hurricanes" in Brittanje en Kanada gebou.

In 1941 het die Britse Vloot die "Hurricane" met vanghake en katapulttoerusting toegerus. Die modelle was bekend as die "Sea Hurricane". Hulle het diens gedoen in die "Merchant Ship Fighter Unit" asook die Vloot se lugmag; hier was hulle op vliegdekskepe gestasioneer. Op eersgenoemde was die vliegtuie met vuurpyle toegerus en van die skip gelanseer wanneer gevaar gedreig het. Indien die vliegtuie nie die land of 'n vliegdekskip kon bereik nie, is hulle in die see gestort.

Die "Hurricane" was gewild onder die vlieëniers; dit was vinnig, rats en kon vyandelike vuur verduur. Sig oor die neus was baie beter as die van die "Spitfire" omrede die neus ietwat afplat na voor.




</doc>
<doc id="122030" url="https://af.wikipedia.org/wiki?curid=122030" title="Annelize Morgan">
Annelize Morgan

Annelize Morgan is 'n Afrikaanse skrywer en sy en haar eggenoot, die skrywer Adriaan Snyman woon in Mosselbaai. Sy het al meer as 40 boeke geskryf, waaronder 'n paar jeugverhale asook talle romans, baie daarvan is Ou-Kaaps of speel op die delwerye af.

Enkele van haar boeke is:

1979

1980

1981

1982

1983

1984

1985

1986

1992

Ander boeke:


</doc>
<doc id="122033" url="https://af.wikipedia.org/wiki?curid=122033" title="English Electric Lightning">
English Electric Lightning

Die English Electric Lightning is 'n supersoniese vegvliegtuig (onderskepper) uit die Koue Oorlog-era. Dit is ontwerp, ontwikkel en vervaardig deur English Electric, wat later geabsorbeer is deur die nuutgestigte British Aircraft Corporation. Dit is daarna bemark as die BAC Lightning. Die Lightning was die enigste volledig-Britse Mach 2 vegvliegtuig. Die Lightning is gebruik deur die Britse Lugmag (Royal Air Force) en die Koninklike Saoedi Lugmag (RSAF). Alhoewel dit die RAF se primêre onderskepper was vir meer as twee dekades, was dit nooit nodig om 'n ander vliegtuig aan te val nie.

Die Lightning word aangedryf deur twee Rolls-Royce Avon turbostralerenjins in 'n unieke steiergestapelde installasie in die romp. Dit is ontwikkel om toenemend-kragtiger bomwerpers (Toepolef Tu-16, Toepolef Tu-22, Toepolef Tu-95) te onderskep, en spog dus met 'n uitsonderlike klimkoers, diensplafon en spoed; vlieëniers het 'n vlug hiermee beskryf as "om opgesaal te wees aan 'n vuurpyl". Hierdie prestasie het die Lightning ongelukkig 'n "brandstof-kritiese" vliegtuig gemaak, wat beteken dat sy missies tot 'n groot mate bepaal word deur sy beperkte reikafstand. Latere ontwikkelings bied 'n groter togafstand en spoed saam met lugverkenning- en grondaanvalsvermoë.




</doc>
<doc id="122036" url="https://af.wikipedia.org/wiki?curid=122036" title="Ediacarium">
Ediacarium

Die Ediacarium is die laaste periode van die Proterosoïese Eon. Dit het van ongeveer 635 tot 541 miljoen jaar gelede geduur. Hierdie periode word ook die Vendium genoem.

Daar is lank gedink dat in hierdie periode geen makroskopiese fossiele aangetref kan word, maar reeds in 1848 is fossiele uit die Prekambrium uit Engeland gepubliseer en in 1868 uit Newfoundland. Hierdie vondste is egter met ongeloof begroet. In 1946 het dit begin verander, toe Reg Sprigg in Ediacara Hills in die Flinders-gebergte van Suid-Australië pragtige fossiele uit hierdie periode -wat nou na Ediacara genoem is- gevind. Dit het nogtans tot 1957 geduur tot Ford et al. prekambriese fossiele in Engeland herontdek het en dit duidelik geword het dat Ediacara s'n in der waarheid ouer is as die Kambrium. Dit is veral prof. Martin Glaessner wat die Ediacara fossiele populêr gemaak het.
Die rede waarom min fossiele uit hierdie tyd gevind word, en hulle volopper is in die periode wat volg (die Kambrium), is dat hulle nog sonder been, skulp, tand of ander harde dele was. Organismes wat net uit 'n sagte liggaam bestaan fossiliseer net onder uiters gunstige omstandighede. Daar is gedink dat die oorgang na die Kambrium gepaard gegaan het met 'n uitwissing, maar dit is omstrede.

Die klimaat het taamlik warm gewees. Maar in die Ediacarium het die planeet dalk opnuut amper 'n Sneeubal-Aarde geword, soos dit in die Kriogenium die geval gewees het. Omtrent 580 mj gelede vind die Gaskiers-glasiasie plaas en lei tot die vorming van diamiktiet-afsettings. Dit het nogtans taamlik kort geduur.

Die suurstofgehalte van die atmosfeer het waarskynlik omtrent 635 mj gelede amper die moderne vlak bereik maar in die oseaan se dieptes het dit amper 55 miljoen jaar later gebeur, omtrent 580 mj gelede. Dit het groot gevolge vir die oseaanbodem gehad omdat groter eukariote daardeur die oseaanbodem kon koloniseer. Die "Kambriese ontploffing" my sy ryke verskeidenheid diere met harde liggaamsdele, wat volg op die Ediakarium, hou verband met hierdie geochemiese wysigings.

Die fragmente van die kontinent Rodinië het omstreeks 600 mj opnuut saamgekom en 'n superkontinent gevorm, wat Pannotië genoem word. Party kratons wat aan die omtrek van Rodinië geleë was, vorm nou 'n nuwe eenheid wat die kern van Pannotië vorm. Dit is nou bekend as Afrika.


</doc>
<doc id="122037" url="https://af.wikipedia.org/wiki?curid=122037" title="Kriogenium">
Kriogenium

Die Kriogenium is 'n periode van die Neoproterosoïese Era van die Aarde se geskiedenis wat van 720 tot 635 miljoen jaar gelede geduur het.

Hierdie periode word deur ekstreme glasiasie gekenmerk. Op amper alle kontinente word reste van twee groot ystydperke aangetref, die Sturtium van ongeveer 720 - 690 mj aan die begin van die periode en die Marinoüm van 659 tot 635 mj gelede wat die periode afsluit.

Navorsing deur Adam Maloof et al. (2010) het aangetoon dat omtrent 716 mj gelede ysvorming selfs in gebiede wat in hierdie tyd aan die ewenaar geleë was, het opgetree. Die oorsake van hierdie ekstreme ystydperke, wat dalk amper die hele planeet met ys bedek het, is nie goed bekend nie en daar is talle teorieë in talle weergawes. Een van die nuuste teorieë (2017) sê dat daar omstreeks 712 mj gelede 'n periode van reusagtige vulkanisme gewees het in 'n gebied oor die huidige Alaska, Kanada en Groenland wat 3000 km lank was. Hierdie gebiede was toe aan die ekwator geleë en dié vulkanisme het lank genoeg geduur en genoeg stowwe (aërosols) in die atmosfeer gespuit dat dit die sonlig geblokkeer het en die aarde afgekoel het. Daardeur het die ys van die pole uitgebrei tot dit aan die breedte van die huidige Kalifornië gestrek het. Dit het die albedo van die aarde verander en begin om die sonlig te weerkaats. Dit het die afkoeling versterk sodat die ys verder kon uitbrei. Die gevolg was 'n wêreldwye ystyd wat homself in stand gehou het. 
Navorsing op koolstof se isotope het aangetoon dat die koolstofkringloop in hierdie tyd sterk verskil het van die huidige een. Uitstoot van uiters groot hoeveelhede koolstofdioksied is moontlik die oorsaak van die einde van die glasiasies.

Die kriogenium is 'n kritieke tyd vir die ontwikkeling van die lewe op Aarde omdat in hierdie tyd meersellige, makroskopiese organismes soos die Eumetazoa ontstaan het. Op watter plekke hulle kon oorleef onder die ekstreme glasiasie is nie duidelik nie. Dit kan wees dat aan die ekwator klein gebiede bestaan het waar die glasiasie nie volledig was nie of waar warm bronne bestaan het. 'n Ander moontlikheid is dat die diepte van die oseane 'n toevlugsoord gebied het. Daar is nogtans aanwysings dat selfs in die Gaskiers-glasiasie van die Ediakarium die diepsee anoksies gewees het. In die Kriogenium word opnuut gelaagde ysterformasies aangetref. Hulle dui op anoksiese omstandighede wat sedert die begin van die Mesoproterosoïkum nie meer voorgekom het.

Uit die warmer periode tussen die Sturtium en die Minoüm is fossiele van meersellige organismes, wat soos rooialge lyk, bekend. Daar is aanwysings dat sponsdiere van die Demospongiae reeds aan die einde van die Kriogenium (635 mj) teenwoordig was.


</doc>
<doc id="122038" url="https://af.wikipedia.org/wiki?curid=122038" title="Tonium">
Tonium

Die Tonium is 'n periode van die Neoproterosoïkum wat van ongeveer 1000 - 720 miljoen jaar gelede geduur het.
Tydens hierde periode het die kontinente 'n superkontinent, Rodinia, gevorm, wat begin het om uitmekaar te val.

Daar is aanwysings dat aan die begin van die Tonium tot ongeveer 900 mj gelede die suurstofgehalte van die atmosfeer steeds baie laag was, amper 0,1%. Later het dit toegeneem (in fase 4 van die Groot Suurstofkatastrofe) en dit het dalk die ontstaan van groter meersellige organismes moontlik gemaak. Meersellige organismes met sagte weefsels is bekend uit die Ediacarium, maar hulle het waarskynlik reeds vroeër ontstaan. Uit die Kriogenium is min bekend behalwe dat die Aarde aan ekstreme glasiasie blootgestel was. Daar is aanduidings dat meerselligheid van eukariote reeds in die Tonium teenwoordig was. Qing Tang et a. berig in 2016 dat hulle dit m.b.v. elektronmikroskopie op fossiele, "Chuaria" genoem, aangetoon het. In die Atar/Mreïti-groep van die Taoudeni Bekken in Mauretanië is 48 verskillende mikrofossiele gevind wat uiters goed gefossiliseer is. Hulle ouderdom is ongeveer 1,1 miljard jaar. (Die oorgang van die Mesoproterosoïkum na die Tonium). Beghin et al. berig in 2107 dat 11 daarvan seker Eukariote is, 9 waarskynlik Eurkarioot 6 dalk Prokarioot en 22 wat nie duidelik is nie.


</doc>
<doc id="122039" url="https://af.wikipedia.org/wiki?curid=122039" title="Spoorbond">
Spoorbond

Die Spoorbond was 'n vakbond vir blanke Afrikaanssprekende spoorwegamptenare.

In Maart 1935 het 'n aantal lede van die Broederbond die Spoorbond gestig om te stry vir beter salarisse en werksomstandighede van hul lede op alle vlakke (van arbeiders tot ingenieurs) by die Suid-Afrikaanse Spoorweë en Hawens. Verder moes die organisasie ook stry vir die behoud en uitbreiding van die Afrikaanse taal en kultuur en veral Christelike waardes. Deur politieke druk op die regering uit te oefen wou hulle swart arbeiders deur blankes laat vervang. Hulle metode was een van onderhandeling om konflik te vermy.

By sekere geleenthede het die lede hul lidmaatskap getoon deur 'n besondere kleurbaadjie met 'n sakwapen en 'n bepaalde das te dra. Op die wapen was 'n boot, vliegtuig, bus en trein afgebeeld en die leuse “verower deur diens”. Die organisasie se lyfblad was “Die Skakel: amptelike orgaan van die Spoorbond: personeelvereniging van die spoorweg- en hawedienare.”

Uit die Spoorbond het 'n volksbank, die Spoorbondkas, ontstaan om die spaargeld van die lede te belê. Dit het gelei tot Afrikaner-kapitalisme.



</doc>
<doc id="122040" url="https://af.wikipedia.org/wiki?curid=122040" title="Harrier Jump Jet">
Harrier Jump Jet

Die Harrier, informeel na verwys as die Harrier Jump Jet, is 'n familie van straleraangedrewe aanvalsvliegtuie wat in staat is tot vertikale/kort opstyg en landingsoperasies (V/STOL). Die Harrier is oorspronklik ontwikkel deur die Britse vervaardiger Hawker Siddeley in die 1960's, en het na vore getree as die enigste werklik suksesvolle V/STOL-ontwerp. Dit ten spyte van die feit dat dit 'n subsoniese vliegtuig is, in teenstelling met meeste van sy mededingers. Dit is ontwerp om van geïmproviseerde basisse te bedryf, soos parkeerareas en oopgekapte woude, sonder groot en kwesbare lugbasisse. Later is die ontwerp aangepas vir hul gebruik vanaf vliegdekskepe.

Daar is twee geslagte en vier hoofvariante van die Harrierfamilie, wat ontwikkel is deur vervaardigers in beide die Verenigde Koninkryk en die VSA 

Die Hawker Siddeley Harrier is die eerste generasie-weergawe en is ook bekend as die AV-8A Harrier. Die Sea Harrier is 'n vlootaanvals-/lugverdedigingsvegter. Die AV-8B en BAE Harrier II is die onderskeie Amerikaanse en Britse weergawes van die tweede generasie Harriervliegtuig.

Die Harrier Jump Jet is in staat om vertikaal op te styg, maar kan dit slegs vermag indien minder as die maksimummassa gelaai is. In die meeste gevalle, word 'n kort opstyg uitgevoer, met behulp van aerodinamiese lig om vorentoe spoed te bereik. Dit is ook meer brandstofekonomies as 'n vertikale opstyg. Op vliegdekskepe word 'n ski-spring oprit ingespan aan die boeg van die skip om die vliegtuig in die lug in te help.

Landings word heelanders uitgevoer. Hoewel 'n konvensionele landing moontlik is, die omvang van die spoed waarteen dit kan gedoen word smal, as gevolg van 'n relatief kwesbare onderstel. Operasioneel, word 'n naby-vertikale landing met effense vorentoe spoed verkies.

In 2010 is aangekondig dat die Britse Lugmag en Vloot hulle oorblywende Harriers teen 2011 uit diens sal onttrek.

In 2016 het die Indiese Vloot hul laaste 11 Sea Harriers onttrek, wat vanaf die "Viraat" (voorheen die HMS "Hermes") geopereer het, ten gunste van die MiG-29K.


</doc>
<doc id="122041" url="https://af.wikipedia.org/wiki?curid=122041" title="Ruimtevaardergroep 6">
Ruimtevaardergroep 6

Ruimtevaardergroep 6 was op 11 Augustus 1967 deur NASA aangekondig. Dit was die tweede groep wetenskaplikes wat as ruimtevaarders gekeur is. Slegs vyf van die elf gekeurdes het amptelike aanstellings in die Apollo-program ontvang en dit was almal in ondersteunings rolle. Geeneen van die persone het Apollo vlugte onderneem nie. Chapman was toegedeel aan Apollo 14 en Apollo 16, Parker aan Apollo 15 en Apollo 17, England aan Apollo 13 en Apollo 16 en Henize en Allen het die Apollo 15 span ondersteun.

Die groep is:


</doc>
<doc id="122042" url="https://af.wikipedia.org/wiki?curid=122042" title="Sea Harrier">
Sea Harrier

Die Sea Harrier is 'n kort opstyg en vertikale landing/vertikale opstyg en landing straalvegter, verkenning en aanvalsvliegtuig vir vlootgebruik; die tweede lid van die Harrier-familie wat ontwikkel is. Dit is as die Sea Harrier FRS1 in die Britse Vloot in diens ontplooi in April 1980. Die subsoniese Sea Harrier het lugverdediging ter see voorsien vir die Koninklike Vloot se vliegdekskepe.

Die Sea Harrier het in die Falklandoorlog en die Balkankonflikte diens gedoen. By alle geleenthede is dit hoofsaaklik bedryf vanaf vliegdekskepe geposisioneer binne die konfliksone. Sy gebruik in die Falklandoorlog was sy hoogste profiel en lewer belangrike suksesse, waar dit die enigste vaste-vlerk vegter was wat beskikbaar was om die Britse taakmag te beskerm. Die Sea Harriers het 20 vyandige vliegtuie afgeskiet tydens die konflik met slegs een verloor weens vyandige grondgeskut. Hulle is ook gebruik vir grondaanvalle op dieselfde wyse as die Harriers wat geopereer is deur die Britse Lugmag.

Die Sea Harrier is 'n subsoniese vliegtuig wat ontwerp is om aanvals-, verkenning en vegterrolle te vervul. Dit beskik oor 'n enkele Rolls-Royce Pegasus turbowaaierenjin met twee innames en vier verstelbare spuitpunte. Dit het twee landingswiele op die romp en twee buitelandingswiele onder die vlerke. Die Sea Harrier is toegerus met vier vlerk- en drie romphegpunte om wapens en eksterne brandstoftenks aan te monteer. Deur die gebruik van die skihelling kan die vliegtuig van 'n kort vlugdek opstyg met 'n swaarder vrag as wat andersins moontlik sou wees. Dit kan egter ook soos 'n konvensionele vegter van 'n normale lughawe se aanloopbaan opstyg, sonder om van die vektorspuite gebruik te maak.


</doc>
<doc id="122043" url="https://af.wikipedia.org/wiki?curid=122043" title="Gerald P. Carr">
Gerald P. Carr

Gerald Paul "Jerry" Carr (22 Augustus 1932 – ; Kolonel, Amerikaanse Mariene Korps) is 'n Amerikaanse meganiese en lugvaartingenieur, vlootvlieënier en voormalige Nasa-ruimtevaarder. Hy was die bevelvoerder van die Skylab se derde en laaste bemande missie van 16 November 1973 tot 8 Februarie 1974. Hy was gewerf as deel van Ruimtevaardergroep 5.


</doc>
<doc id="122044" url="https://af.wikipedia.org/wiki?curid=122044" title="Joseph P. Kerwin">
Joseph P. Kerwin

Joseph Peter Kerwin (19 Februarie 1932 – ; Kaptein, Amerikaanse Vloot) is 'n Amerikaanse dokter en voormalige Nasa-ruimtevaarder. Hy was wetenskaplike vlieënier van die Skylab-2-missie vanaf 25 Mei tot 22 Junie 1973. Hy was die eerste dokter wat gekeur is vir ruimtevaarderopleiding. Hy was was deel van Nasa se Ruimtevaardergroep 4-inname.


</doc>
<doc id="122045" url="https://af.wikipedia.org/wiki?curid=122045" title="Felsies">
Felsies

Die geologiese term felsies verwys na stollingsgesteentes wat silikaatryk is (SiO > 63% van die gewig). Wanneer die silikaat inhoud van die stollingsgesteentes laer raak, is die gesteentes mafies, terwyl gesteentes wat 'n baie lae silikaat inhoud het ultra-mafies is. Hierdie gesteentes is gewoonlik ryker aan Si, O, Al,Na en K, terwyl mafiese gesteentes ryker is aan Mg en Fe.

Felsiese gesteentes is gewoonlik ligter van kleur, met 'n soortlike gewig van minder as 3.

Voorbeelde van algemene felsiese minerale is Kwarts en Veldspaat, en Graniet is 'n felsiese gesteente.

Felsiese minerale soos Kwarts en Veldspaat kan nie in 'n ultra-mafiese stollingsgesteente voorkom nie, aangesien die SiO eers opgebruik sal word om minerale te vorm, voordat dit as laer temperatuur felsiese minerale kan kristalliseer. Dus kan ultramafiese minerale soos Olivien nie in 'n silikaatryke magma vorm nie.


</doc>
<doc id="122046" url="https://af.wikipedia.org/wiki?curid=122046" title="Historikus">
Historikus

'n Historikus of geskiedkundige is 'n persoon wat die verlede navors, bestudeer en daaroor skryf, en as 'n deskundige op die gebied beskou word.

In 'n artikel wat in die "Yale Law Journal "gepubliseer is, identifiseer Wendie E. Schneider hierdie sewe punte as kriteria vir objektiewe geskiedskrywing:

1. Die historikus moet bronne met die nodige voorbehoud hanteer.
2. Die historikus mag nie teenstrydige getuienis sonder wetenskaplike oorweging verwerp nie.
3. Die historikus moet getuienis onpartydig hanteer.
4. Die historikus moet enige spekulasie duidelik aantoon.
5. Die historikus mag dokumente nie verkeerd vertaal of lesers mislei deur gedeeltes van dokumente uit te laat nie.
6. Die historikus moet die egtheid van alle gebeure verifieer, nie slegs dié wat sy eie beskouing weerspreek nie; en
7. Die historikus moet die motiewe van historiese rolspelers in ag neem.

Die proses van historiese ontleding behels die bestudering en analise van mededingende idees, feite en beweerde feite ten einde 'n samehangende narratief te skep om die "wat het gebeur" en "waarom of hoe het dit gebeur" te verduidelik. Moderne historiese ontleding put gewoonlik uit ander geesteswetenskappe, insluitend ekonomie, sosiologie, politiek, sielkunde, antropologie, filosofie en linguistiek. 'n Belangrike bydrae deur baie moderne historici is die stawing of verwerping van vroeëre historiese vertellings deur die bestudering van nuut ontdekte bronne en onlangse vakkundigheid of deur parallelle dissiplines soos argeologie.

Om die verlede te verstaan blyk 'n universele menslike behoefte te wees, en die oordrag van geskiedenis het onafhanklik in beskawings regoor die wêreld ontwikkel. Die vroegste chronologieë dateer uit Mesopotamië en antieke Egipte, alhoewel nie een van die historiese skrywers in hierdie vroeë beskawings aan ons bekend is nie.

Sistematiese historiese denke het in antieke Griekeland ontwikkel. Die vroegste bekende kritiese historiese werk was "The Histories "deur" "Herodotos van Halikarnassus (484 – c. 425 v.C.), wat later die "vader van geskiedenis" (Cicero) genoem sou word. Herodotos het gepoog om tussen meer en minder betroubare vertellings te onderskei, en het persoonlik navorsing gedoen deur baie te reis en skriftelike verslag oor verskeie Mediterreense kulture te lewer. Alhoewel Herodotos hoofsaaklik op die optrede en karakters van mense klem gelê het, het hy ook 'n belangrike rol aan die godheid in die bepaling van historiese gebeure toegeskryf. Thukydides het goddelike oorsaaklikheid verwerp. Hy was ook die eerste historikus wat tussen aanleidende oorsaak en die onmiddellike oorsprong van 'n gebeurtenis onderskei het.

Alhoewel vroeë Romeinse werke in Grieks geskryf is, is die "Origines "deur die Romeinse staatsman Cato the Ouere (234–149 v.C.), in Latyns geskryf in 'n doelbewuste poging om die Griekse kulturele invloed teë te werk. Livy (59 v.C. – 17 n.C.) beskryf die opkoms van Rome van stadstaat tot ryk. Sy spekulasie oor wat sou gebeur het as Alexander die Grote teen Rome opgeruk het, verteenwoordig die eerste bekende geval van alternatiewe geskiedenis.

In Chinese geskiedskrywing is die "Classic of History" een van die Vyf Klassieke geskrifte van die Chinese klassieke tekste en een van die vroegste narratiewe van China. Sima Qian (rondom 100 v.C.) was die eerste historikus in China wat die grondleggingswerk vir professionele geskiedskrywing gedoen het.

Christelike geskiedskrywing het vroeg begin, moontlik reeds by Lukas-Handelinge, wat die primêre bron vir die Apostoliese Tydperk was. Geskiedskrywing was gewild onder Christelike monnike en kerklui in die Middeleeue. Hulle het die geskiedenis van Jesus Christus, die Kerke, dié van hulle beskermheiliges en die dinastiese geskiedenis van die plaaslike heersers aangeteken.

Moslem-historiese geskrifte het in die 7de eeu hulle verskyning gemaak, met die rekonstruksie van die profeet Mohammed se lewe in die eeue ná sy dood. Die bestaan van verskeie teenstrydige vertellings oor Mohammed en sy metgeselle uit verskeie bronne het geleerdes genoop om te bepaal watter bronne meer betroubaar was. Om hierdie bronne te evalueer het hulle verskeie metodologieë ontwikkel, soos die "wetenskap van biografie", "wetenskap van hadith" en "Isnad "(orde van oordrag).

Gedurende die Verligting het die moderne ontwikkeling van geskiedskrywing deur die implementering van presiese metodes begin.

Die Franse filosoof Voltaire (1694–1778) het 'n reuse invloed op die kuns van geskiedskrywing gehad. Sy bekendste geskiedenistekste is "The Age of Louis XIV" (1751), en "Essay on the Customs and the Spirit of the Nations" (1756). "My hoofdoel," het hy in 1739 geskryf, "is nie politieke of militêre geskiedenis nie; dit is die geskiedenis van die kunste, van handel, van beskawings – in een woord – van die menslike denke." Hy was die eerste vakkundige wat 'n ernstige poging aangewend het om 'n wêreldgeskiedenis te skryf deur teologiese raamwerke te elimineer, en die ekonomie, kultuur en politieke geskiedenis te beklemtoon.

Terselfdertyd het die filosoof David Hume 'n soortgelyke impak op geskiedskrywing in Groot Brittanje gehad. Hume het dieselfde beskouing as Voltaire in sy tekste gehuldig; benewens die geskiedenis van konings, owerhede en leërs, het hy die geskiedenis van kultuur, insluitend die letterkunde en wetenskap, ondersoek. William Robertson, 'n Skotse historikus het die "History of Scotland 1542–1603", in 1759 gepubliseer, en sy bekendste werk "The history of the reign of "Charles V, in 1769. Sy vakkunde was pynlik noukeurig vir daardie tyd en hy het 'n groot hoeveelheid dokumentêre bronne ondersoek wat nog nie voorheen bestudeer was nie.

Die hoogtepunt van geskiedskrywing in die Verligting was Edward Gibbon se monumentale werk van ses volumes, "The History of the Decline and Fall of the Roman Empire", wat op 17 Februarie 1776 gepubliseer is. Danksy die werk se relatiewe objektiwiteit en gebruik van primêre bronne, het die metodologie daarvan 'n model vir latere historici geword. Dit het daartoe gelei dat Gibben die eerste "moderne historikus" genoem is.

Die onstuimige gebeure rondom die Franse Rewolusie het heelwat van die geskiedskrywing en ontleding van die 19de eeu geïnspireer.

Thomas Carlyle het sy meesterwerk van drie volumes, "The French Revolution: A History" in 1837 gepubliseer. Die daaropvolgende werke het 'n nuutgevonde passie vir geskiedskrywing bevat. Thomas Macaulay het sy bekendste geskiedeniswerk, "The History of England from the Accession of James the Second", in 1848 uitgegee. Sy werk is bekend vir klinkende prosa en 'n selfversekerde, soms dogmatiese, klem op 'n progressiewe model van die Britse geskiedenis.

In sy vernaamste werk "Histoire de France" het die Franse historikus Jules Michelet die term Renaissance ("Hergeboorte" in Frans) geskep, 'n tydperk in Europa se kulturele geskiedenis wat 'n wegbreek van die Middeleeue verteenwoordig het en waartydens 'n moderne begrip van die mensdom en sy plek in die wêreld geskep is.
Michelet was een van die eerste historici wie se geskiedskrywing meer op die gewone mense as op die leiers en instellings van die land gefokus was. Nog 'n belangrike Franse historikus uit hierdie tydperk was Hippolyte Taine. Literêre historisme as 'n kritiese beweging het volgens gerug by hom ontstaan.

Een van die groot voorlopers van kultuur- en kunsgeskiedenis was die Switserse historikus Jacob Burckhardt. Burckhardt se bekendste werk is "The Civilization of the Renaissance in Italy" (1860). Volgens John Lukacs was hy die eerste meester van kulturele geskiedenis, 'n vakgebied waar daar gepoog word om die gees en die uitdrukkingsvorm van 'n spesifieke era, 'n spesifieke volk of 'n spesifieke plek te beskryf.

Die aanvoorwerk vir die moderne akademiese bestudering van geskiedenis en metodes van geskiedskrywing is in die 19e eeu aan Duitse universiteite gedoen. Leopold von Ranke was die vernaamste invloed in hierdie verband, en word as die stigter van moderne brongebaseerde geskiedenis beskou.

Ranke het 'n buitengewoon groot verskeidenheid bronne vir 'n historikus van daardie tyd gebruik, insluitend "memoires, dagboeke, persoonlike en formele briewe, regeringsdokumente, diplomatieke verslae en eerstehandse vertellings van ooggetuies". Ranke het die standaarde vir veel latere historiese werke gestel. Hy het idees soos afhanklikheid van primêre bronne (empirisme), 'n klem op narratiewe geskiedenis en veral internasionale politiek ("aussenpolitik") bekendgestel.

Herbert Butterfield het die term Whig-geskiedenis is in sy boek "The Whig Interpretation of History" in 1931 geskep om na die opkoms van 'n geskiedskrywing te verwys wat die verlede as 'n onafwendbare progressie na 'n ewig groeiende vryheid en verligting verteenwoordig. Die term is ook algemeen in historiese dissiplines buite die Britse geskiedenis gebruik om doelmatige, heldgebaseerde en transhistoriese narratiewe te kritiseer.

Die Franse Annales Skool het die fokus van historiese navorsing in Frankryk in die 20ste eeu radikaal verander. Hulle het eerder op langdurige sosiale geskiedenis as op politieke of diplomatieke temas gekonsentreer. Die skool het die gebruik van kwantifisering beklemtoon en spesiale aandag aan geografie gegee. 'n Vooraanstaande lid van hierdie skool, Georges Duby, het sy benadering tot geskiedenis beskryf as een wat die sensasionele na die kantlyn skuif en teen 'n eenvoudige vertelling van gebeure waak, 'n benadering wat daarna streef om probleme te opper en op te los, om oppervlakkige steurings te ignoreer, om die lang- en korttermyn evolusie van die ekonomie, samelewing en beskawing te bestudeer.

Marxistiese geskiedskrywing het as 'n skool van historiografie ontwikkel wat deur die vernaamste leerstellings van Marxisme beïnvloed is, insluitend die sentraliteit van sosiale klasse en ekonomiese beperkings in die bepaling van historiese uitkomste. 'n Groep historici binne die Kommunistiese Party van Groot Brittanje (CPGB) het in 1946 gevorm en 'n hoogs invloedryke groep Britse Marxistiese historici geword wat tot werkersklasgeskiedenis ("history from below") en klassestruktuur in die vroeë kapitalistiese samelewing bygedra het. Lede het Christopher Hill, Eric Hobsbawm en E. P. Thompson ingesluit.

Wêreldgeskiedenis, as 'n afsonderlike historiese studieveld, het in die 1980's as 'n onafhanklike akademiese veld na vore gekom. Dit het op die bestudering van geskiedenis vanuit 'n globale perspektief gefokus. Arnold J. Toynbee se tien-volume, "A Study of History "(1933–1954), was 'n belangrike invloed op hierdie ontwikkelende veld. Hy het 'n vergelykende aktuele benadering tot onafhanklike beskawings gevolg en gedemonstreer dat daar treffende parallelle in hulle oorsprong, ontwikkeling en ondergang was. William H. McNeill het "The Rise of the West" (1965) geskryf om op Toynbee te verbeter deur te daarop te wys dat daar van die vroegste tye af interaksie tussen die afsonderlike beskawings van Eurasië was.

Professionele historici werk gewoonlik aan kolleges en universiteite, by argiewe, staatsinstansies, museums en as vryskutskrywers en konsultante. Werksgeleenthede vir nuwe PhD's in Geskiedenis is min en baie historici bevind hulle noodgedwonge in deeltydse "adjunk"-onderrigposte wat min betaal en geen voordele het nie.




</doc>
<doc id="122047" url="https://af.wikipedia.org/wiki?curid=122047" title="Mafies">
Mafies

Die geologiese term mafies verwys na metamorfe- en stollingsgesteentes met 'n laer silikaat (SiO)-inhoud as felsiese gesteentes. Die SiO inhoud per massa kan in mafiese gesteentes tusssen 63% en 45% wissel. Waar die silikaatinhoud laer as 45% is, word die gesteente "ultra-mafies" genoem.

Mafiese gesteentes is ook ryker aan magnesium- en ysterryke minerale.

Tipiese rotsvormende minerale sluit in olivien, pirokseen, amfibool en biotiet.
Voorbeelde van mafiese gesteentes is basalt, doleriet en gabbro.

Die ou term vir mafiese gesteentes is "basiese gesteentes", a.g.v. die eertydse denke dat hierdie gesteentes arm was aan silikasuur. Vanuit die oogpunt van die Lewis-teorie kan (byv. die mineraal kwarts) inderdaad as 'n suur en ander oksiede soos (die mineraal periklaas) as 'n basis beskou word, hoewel hulle geen waterstof bevat nie. In Brønsted-Lowry en Arrhenius se suur-basis teorieë is die teenwoordigheid van waterstof nogtans 'n vereiste. Die geologiese term mafies kom dus goed ooreen met die chemiese term Lewis-basies.

Mafiese lawa het 'n laer viskositeit as felsiese magmas voor dit afkoel, a.g.v. die lae silikaatinhoud in die magma. Waterdamp en ander vlugtige gasse kan dus makliker ontsnap uit die mafiese lawa, wat veroorsaak dat vulkaniese uitbarstings van mafiese lawas nie sulke geweldadige uitbarstings het soos felsiese lawa nie. Mafiese lawa vorm veral skildvulkane soos die Kilauea-vulkaan van Hawaii.


</doc>
<doc id="122048" url="https://af.wikipedia.org/wiki?curid=122048" title="Wagenaarskraal">
Wagenaarskraal

Wagenaarskraal in 'n historiese plaas ongeveer 30 km wesnoordwes van Drie Susters, noord van die Nuweveldberge, net binne die grens van die provinsie Noord-Kaap, suidwes van Victoria-Wes en noordnoordoos van Beaufort-Wes in die Karoo.

In die laat negentienhonderds was die plaas 'n steunpunt op die passasiers- en poskoetsdiens van die kus na die diamantmyne van Kimberley. Hier kon passasiers oorslaap, perde omgeruil, hoefysters vervang en herstelwerk aan die koetse gedoen word. Daar was 'n winkel en 'n poskantoor en vir 'n tyd selfs 'n dokter. Toe die spoorlyn in 1890 van Wellington oor De Aar na Kimberley voltooi is, het die behoefte aan die dienste wat Wagenaarskraal gebied het, verval. Die winkel en poskantoor is omskep in 'n museum wat die glorietyd van hierdie deel van die Karoo herdenk. Slegs die weerstasie is nog sedert die beginjare ononderbroke in bedryf. Teenswoordig word die plaas as stemburo vir bewoners van die omgewing gebruik. Die plaas is sedert 1870 die eiendom van die MacRobert-familie.



</doc>
<doc id="122050" url="https://af.wikipedia.org/wiki?curid=122050" title="Sikorsky H-34">
Sikorsky H-34

Die Sikorsky H-34 (maatskappyaanwysing S-58) is 'n suierenjin militêre helikopter oorspronklik ontwerp deur die Amerikaanse vliegtuigvervaardiger Sikorsky as 'n teenduikbootvliegtuig vir die Amerikaanse Vloot. Dit is oraloor gebruik nadat dit aangepas is met turbinekrag deur die Britse lisensiehouer as die Westland Wessex en Sikorsky as die latere S-58T.

Die H-34 het meestal as mediumvervoermiddel gedien, op elke vasteland by die gewapende magte van vyf-en-twintig lande. Dit het in Algerië, die Dominikaanse Republiek, Nicaragua, en die res van Suidoos-Asië geveg; ander gebruike sluit in die redding van vloedslagoffers, oppik van ruimtevaarders uit die see, die bestryding van brande, en die vervoer van presidente. Dit was een van die laaste suier-aangedrewe helikopterontwerpe voor dit vervang is deur turbine-aangedrewe tipes soos die UH-1 Huey en CH-46 Sea Knight.

'n Totaal van 2 108 H-34s is vervaardig tussen 1953 en 1970.


</doc>
<doc id="122053" url="https://af.wikipedia.org/wiki?curid=122053" title="Neoproterosoïkum">
Neoproterosoïkum

Die Neoproterosoïkum is die jongste era van die Proterosoïese Eon van ons planeet se geskiedenis. 

Die Neoproterosoïkum is die onderwerp van baie navorsing. Dit het van ongeveer 1 000 tot 541 miljoen jaar gelede geduur en bestaan uit drie tydperke: die Tonium, die Kriogenium en die Ediacarium.

In die Tonium het die kontinente 'n superkontinent, Rodinië, gevorm wat later opgebreek het. Die tektoniese gebeurtenisse word aan die biologiese ontwikkeling gekoppel.

In die Neoproterosoïkum het die samestelling van die aarde se atmosfeer verander. Die suurstofgehalte het toegeneem en dit het die ontstaan van hoër organismes moontlik gemaak. Hierdie era is dus van groot belang vir die ontwikkeling van hoër organismes, soos plante en diere, op aarde. In die Tonium is daar reeds getuienis van die teenwoordigheid van meersellige organismes, hoewel die suurstofgehalte van die lug tot ongeveer 900 miljoen jaar gelede laag was, ongeveer 0,1%. Later het dit toegeneem. In die Kriogenium het ekstreme vergletsering en wysigings in die koolstofkringloop plaasgevind. Hoe die lewe op aarde oorleef het, is een van die onderwerpe van wetenskaplike navorsing. In die Ediacarium het die eerste duidelike fossiele van dierlike organismes verskyn. Hulle het nogtans net sagte liggame gehad en dikwels behoort tot groepe wat later uitgesterf het. In die Kambrium, wat op die Ediakarium gevolg het, het diere verskyn met harde dele wat baie makliker fossiele vorm.

Die onwenteling van die Aarde en die Maan in die Neoproterosoïkum het effens verskil van vandag. Daar word geraam dat rond 620 Ma gelede die jaar 400±7 (sonne)dae lank gewees het en die dag 21,9±0,4 uur geduur het. Daar was omtrent 13,1±0,1 sinodiese maande per jaar. 


</doc>
<doc id="122055" url="https://af.wikipedia.org/wiki?curid=122055" title="Mesoproterosoïkum">
Mesoproterosoïkum

Die Mesoproterosoïkum is die middelste era van die Proterosoïese Eon. Dit het geduur van 1,6-1 miljard jaar gelede.

In hierdie era het die oseane opgeloste suurstof bevat, soos vandag nog. Die verhouding van swaar en ligte ysterisotope in ysterafsettings was hoog. Die vorming van ysterlaagformasies het opgehou. Dit het groot gevolge vir die lewe in die oseane ingehou, omdat anaërobiese organismes hierdeur verdring is.

Die mikrofossiele wat in hierdie tyd gevorm is (die "akritarge") kry meer struktuur en daar word aangeneem eukariote het aan die begin van die Mesoprotersoïkum verskyn. Genetiese navorsing dui ook aan dat die ontstaan van die Plantae in hierdie era moes plaasgevind het. Die molekulêre klok wys na die Kalimnium.

Stromatoliete was volop in hierdie tyd en hulle het verminder in die Neoproterosoïkum. Die atmosfeer het net ongeveer 1% suurstof bevat. Aan die einde van die era het die kratons saamgepak en 'n superkontinent, Rodinië, gevorm. Die suurstofgehalte het tot ongeveer 4% toegeneem. Aan die begin van die era het 'n ander superkontinent dalk bestaan wat Columbia genoem word, maar min gegewens bestaan daaroor.


</doc>
<doc id="122065" url="https://af.wikipedia.org/wiki?curid=122065" title="Strategie">
Strategie

Strategie (van die Griekse στρατηγία "stratēgia", "die kuns van die troepeleier; die kantoor van die generaal, bevelvoering") is 'n hoëvlak-plan om een of meer doelwitte onder onsekere toestande te bereik. In die sin van "die kuns van die generaal", wat etlike ondervertakkings van vaardighede insluit, onder meer taktiek, beleëringskuns, logistiek, ens., het die term in die 6de eeu in Oos-Romeinse terminologie in gebruik gekom, en is eers in die 18de eeu in Westerse spreektale vertaal. Van toe tot die 20ste eeu het die woord "strategie" die betekenis gehad van "'n omvattende manier om politieke doelwitte na te streef, insluitend die dreigement of werklike gebruik van geweld, met redevoering" in 'n militêre konflik, waaraan albei teëstanders deelneem.

Strategie is belangrik omdat die hulpbronne wat beskikbaar is om die doelwitte te bereik gewoonlik beperk is. Strategie behels oor die algemeen die stel van doelwitte, die bepaling van wat gedoen moet word om die doelwitte te bereik, en die benutting van die hulpbronne om die aksies uit te voer. 'n Strategie beskryf hoe die doelwitte deur die gebruik van die middele (hulpbronne) bereik sal word. 'n Strategie kan vooraf bepaal word of kan as 'n patroon van aktiwiteit ontstaan namate die organisasie by sy omgewing aanpas of meeding. Dit behels aktiwiteite soos strategiese beplanning en strategiese denke.

Henry Mintzberg van die McGill-Universiteit definieer strategie as 'n patroon in 'n stroom van besluite in teenstelling met 'n siening van strategie as beplanning, terwyl Max McKeown (2011) redeneer dat "strategie handel oor die vorming van die toekoms" en is die menslike poging om "die verlangde doelwitte met die beskikbare middele te bereik". Dr. Vladimir Kvint definieer strategie as " 'n stelsel om 'n doktrine te vind, formuleer en ontwikkel wat langtermynsukses sal verseker indien dit getrou gevolg word". Kompleksiteitteoretici definieer strategie as die ontplooiing van die interne en eksterne aspekte van die organisasie wat lei tot aksies in 'n sosio-ekonomiese konteks.

Professor Richard P. Rumelt het strategie in 2011 beskryf as 'n soort probleemoplossing. Volgens hom het 'n goeie strategie 'n onderliggende struktuur wat hy 'n "kern" noem. Die kern het drie dele: 1) 'n "Diagnose" wat die aard van die uitdaging bepaal of verduidelik; 2) 'n "Gidsbeleid" vir die hantering van die uitdaging; en 3) Samehangende "aksies" wat ontwerp is om die gidsbeleid uit te voer.
President Kennedy het hierdie drie elemente van die strategie in sy toespraak oor die Kubaanse missielkrisis op 22 Oktober 1962 geïllustreer:
Rumelt het in 2011 geskryf die drie belangrike aspekte van 'n strategie is "voorafgaande berading, 'n verwagting van ander se optrede, en die doelgerigte ontwerp van gekoördineerde optrede". Hy beskryf strategie as die oplossing van 'n ontwerpprobleem, met kompromieë wat tussen die verskillende elemente aangegaan, aangepas en gekoördineer moet word, eerder as 'n plan of keuse.

Daar is gewoonlik twee belangrike prosesse aan 'n strategie verbonde: "formulering" en "implementering". "Formulering" behels die ontleding van die omgewing of situasie, die maak van 'n diagnose, en die ontwikkeling van 'n gidsbeleid. Dit sluit in aktiwiteite soos strategiese beplanning en strategiese denke. "Implementering" verwys na die aksieplanne wat uitgevoer moet word om die doelwitte te bereik wat deur die gidsbeleid vasgestel is.

Bruce Henderson het in 1981 geskryf: "Strategie hang af van die vermoë om die toekomstige gevolge van die huidige inisiatiewe te voorspel." Die basiese vereistes vir strategie-ontwikkeling sluit onder meer die volgende faktore in: 1) 'n Uitgebreide kennis van die omgewing, mark en mededingers;
2) Die vermoë om hierdie kennis as 'n interaktiewe dinamiese stelsel te ondersoek; en
3) Die verbeelding en logika om tussen spesifieke alternatiewe te kies. Henderson skryf dat 'n strategie waardevol is as gevolg van: "beperkte hulpbronne; onsekerheid oor 'n teenstander se vermoë en bedoelings; die onomkeerbare toewys van hulpbronne; die noodsaaklikheid daarvan om die aksie met verloop van tyd en afstand te koördineer; onsekerheid oor die beheer oor die inisiatief; en die aard van die teenstanders se wedersydse persepsies van mekaar".

In militêre teorie en krygkunde is strategie "die benutting, tydens sowel vrede as oorlog, van al die land se magte, deur grootskaalse langtermynbeplanning en ontwikkeling, om veiligheid en oorwinning te verseker". ("Random House Dictionary").

Die vader van die Westerse moderne strategiese studie, Carl von Clausewitz, definieer militêre strategie as "die gebruik van veldslae om die einde van die oorlog te verkry". B. H. Liddell Hart se definisie plaas minder klem op die veldslae. Hy definieer strategie as "die kuns om militêre middele te versprei en gebruik om die doelwitte van beleid te behaal". Dus gee albei voorrang aan politieke doelwitte eerder as militêre doelwitte. Die Amerikaanse Vlootkollege-instrukteur Andrew Wilson definieer strategie as "die proses waardeur politieke doelwitte in militêre aksie weergegee word".

Die Oosterse militêre filosofie het veel vroeër ontstaan, met voorbeelde soos "Die kuns van oorlog" deur Son Tzu van rondom 500 v.C.

Die moderne sakestrategie het in die 1960's as 'n gebied van studie en praktyk na vore gekom; voor daardie tyd het die woorde "strategie" en "kompetisie" selde in boeke en artikels oor bestuur voorgekom.
Alfred Chandler het in 1962 geskryf: "Strategie is die bepaling van die basiese langtermyndoelwitte van 'n onderneming, en die aanvaarding van sekere planne van aksie en die toekenning van hulpbronne wat nodig is vir die uitvoering van hierdie planne." Michael Porter het strategie in 1980 gedefinieer as die "...algemene formule vir hoe 'n besigheid gaan meeding, wat sy doelwitte is wat bereik moet word, en wat se beleid nodig sal wees om dié doelwitte tot uitvoer te bring" en die "kombinasie van die doelwitte waarna die maatskappy streef en die "middele" waarmee hy beplan om daarby uit te kom".

Henry Mintzberg het in 1998 vyf definisies van strategie gegee:

In spelteorie verwys 'n "strategie" na die reëls wat 'n speler gebruik om te kies tussen die beskikbare opsies. Elke speler in 'n nie-onbeduidende speletjie het 'n reeks moontlike strategieë om te oorweeg wanneer hy/sy die keuse moet maak tussen verskillende skuiwe.

'n Strategie kan gedurig vorentoe kyk en oorweeg watter stappe kan gebeur in elke daaropvolgende deel van die spel – bv. as die speler aksie 1 neem, dan bied dit aan die teenstander 'n sekere situasie, wat dalk nadelig of voordelig kan wees, terwyl as die speler aksie 2 neem, bied dit die teenstanders 'n ander situasie; in elke geval sal die keuse wat hulle maak hul eie toekomstige situasie bepaal.

Strategie-gebaseerde speletjies vereis gewoonlik dat 'n speler deur 'n reeks oplossings moet dink om te bepaal wat die beste manier is om die opponent te verslaan.


</doc>
<doc id="122066" url="https://af.wikipedia.org/wiki?curid=122066" title="Dubbele waterboeglynknoop">
Dubbele waterboeglynknoop

Die dubbele waterboeglynknoop is 'n lus wat baie soortgelyk is aan die dubbele boeglynknoop, maar effens sterker.

Hierdie is 'n baie sterk, veilige knoop, wat nie maklik losgaan wanneer dit gebruik word nie, maar het die voordeel dat dit maklik na gebruik losgemaak kan word. Hierdie knoop is maklik om te knoop, en die lus verskuif nie onder las nie.

Aangesien hierdie knoop baie veilig is, en maklik losgemaak kan word, is dit baie gewild onder bergklimmers. Alhoewel die syfer 8-knoop effens sterker is, verkies baie bergklimmers hierdie knoop aangesien dit steeds baie veilig is, en maklik losgemaak kan word nadat dit 'n las gedra het, sodat die tou weer gebruik kan word.

Aangesien hierdie knoop se lus nie onder las skuif nie, en vinnig en maklik geknoop kan word, is dit 'n goeie knoop vir reddingswerk. Voorbeelde hiervan is vir 'n tou rondom 'n persoon se lyf (onder die arms) wanneer hy opgehys moet word, of nadat iemand oorboord geval het.

Dit is ook 'n baie handige knoop vir alledaagse gebruik.

A. Maak twee lusse in die tou.

B. Plaas die boonste lus bo-oor die onderste lus.

C. Ryg die kort punt van die tou deur die twee lusse.

D. Trek die kort punt agter om die lang kant van die tou.

E. Ryg die kort punt van die tou weer deur die twee lusse.

F. Trek die lang kant van die tou en die lus om die knoop styf te trek.


</doc>
<doc id="122068" url="https://af.wikipedia.org/wiki?curid=122068" title="Farid ad-Din Attar">
Farid ad-Din Attar

Abu Hamid bin Ibrahim Abu Bakr (gebore 1145/46 in Nishapur – oorlede ca. 1221), beter bekend onder sy penname Farid ud-Din (Persies: فریدالدین) en Attar (Persies: عطار - die apteker), was 'n Persiese digter, Moslem, Soefi en teoretikus van mistiek.

Attar is die minste bekend in Europa onder die groot klassieke digters van Persië. Voordat hy hom tot die Soefisme bekeer het, was hy 'n apteekeienaar, vandaar die bynaam Attar ("die apteker").

Een van die mees bekende van sy 114 werke is die allegoriese gedig "Die konferensie van die voëls" (1177). In hierdie werk kom die voëls van die wêreld saam om op soek te gaan na die geheimsinnige hof van Simoerg, die koning van die voëls. Na 'n moeilike tog oor sewe valleie bereik 'n deel van die voëls die doel. Die voëls simboliseer dolende menslike siele.



</doc>
<doc id="122069" url="https://af.wikipedia.org/wiki?curid=122069" title="Die konferensie van die voëls">
Die konferensie van die voëls

Die konferensie van die voëls (Persies: منطق الطیر, Mantiq-ut-Ṭayr, óf مقامات الطیور, Maqāmāt-ut-Ṭuyūr) is 'n Oupersiese mistiek gedig uit 1177 van die Persiese digter Abu Hamid bin Ibrahim Abu Bakr (1145/46-ca. 1221), beter bekend onder sy penname Farid ud-Din ( Persies: فریدالدین) en Attār (Persies: عطار - die apteker)

In hierdie werk kom die voëls van die wêreld saam om op soek te gaan na die geheimsinnige hof van Simoerg, die koning van die voëls. Na 'n moeilike tog oor sewe valleie bereik 'n deel van die voëls die doel. Die voëls simboliseer dolende menslike siele.

Versameling by die Metropolitan Museum of Art, New York. Folio uit 'n geïllustreerde manuskrip gedateer c.1600. Skilderye deur Habiballah of Sava (aktief ongeveer 1590–1610), in ink, ondeursigtige waterverf, goud en silwer op papier, afmetings 25,4 x 11,4 cm.


</doc>
<doc id="122071" url="https://af.wikipedia.org/wiki?curid=122071" title="Remvalskerm">
Remvalskerm

'n Remvalskerm is 'n valskerm wat ontwerp is om ontplooi te word vanaf 'n vinnigbewegende voorwerp om dit te verstadig, om beheer en stabiliteit te bied, of as 'n gidsvalskerm om later 'n groter valskerm te ontplooi. Dit is in 1912 in Rusland uitgevind deur Gleb Kotelnikov.

'n Remvalskerm is meer uitgerek en het 'n veel kleiner oppervlak as 'n konvensionele valskerm en daarom bied dit minder sleur. Dit kan egter ontplooi word teen 'n spoed waarteen konvensionele valskerms uitmekaar sou skeur. Die remvalskerm se eenvoudiger ontwerp maak ook voorsiening vir makliker ontplooiing.

Remvalskerms word soms gebruik om 'n hoof- of reserwevalskerm te ontplooi m.b.v. die sleur wat daardeur gegenereer word, of om die hoofvalskerm uit sy houer te trek. So 'n valskerm word na verwys as 'n loodsvalskerm wanneer dit gebruik word  deur 'n enkele gebruiker (bv. in sportvalskermstelsel). Tandemstelsels werk anders: 'n Remvalskerm word ontplooi kort na die tandemspringers uit die vliegtuig gespring het, om hul terminale snelheid te verlaag. Dit word later gebruik om die belangrikste valskerm te ontplooi soos by sportstelsels.

Remvalskerms word ook gebruik om versnelmotors se spoed te verminder. NHRA vereis dat alle voertuie wat 150 myl per uur bereik, daarmee toegerus moet wees, asook landspoedrekordvoertuie.

Remvalskerms kan ook gebruik word om die rigting van iets in vlug te help stabiliseer, soos 'n gegooide RKG-3 anti-tenk granaat.
Dit word dikwels gebruik om beheer te verkry van baie vinnige dalings, insluitend dié van 'n ruimtetuig tydens atmosferiese terugkeer of kernbomme soos die B61 en B83.



</doc>
<doc id="122081" url="https://af.wikipedia.org/wiki?curid=122081" title="Grysstof">
Grysstof

Grysstof is ’n belangrike deel van die sentrale senuweestelsel; dit bestaan uit neuronale selliggame, neuropil (dendriete en gemiëlineerde sowel as ongemiëlineerde aksons), glialselle, sinapse en haarvate. 

Grysstof verskil van witstof deurdat dit talle selliggame en relatief min gemiëlineerde aksons bevat, terwyl witstof relatief min selliggame en hoofsaaklik gemiëlineerde aksons bevat. Die kleurverskil is veral vanweë die wit miëlien. In lewende weefsel is grysstof eintlik ’n baie ligte grys met gelerige of pienkerige skakerings vanweë haarvate en neuronale selliggame.

Grysstof bevat die meeste van die brein se neurale selliggame. Dit sluit dele van die brein in wat betrokke is in spierbeheer, sintuie soos sien en hoor, geheue, emosies, spraak, besluitneming en selfbeheersing.

Die grysstof in die rugmurg kan in drie gryskolomme, of horings, verdeel word:


</doc>
<doc id="122082" url="https://af.wikipedia.org/wiki?curid=122082" title="Buideldier">
Buideldier

Buideldiere (Marsupialia) is soogdiere van die superorde Marsupialia en die subklas Metatheria. Hulle kry lewende kleintjies, maar dié is onderontwikkeld. Die wyfie se dragtyd is kort omdat die plasenta van die dooier-tipe is, en nie in staat is om die embrio vanuit die ma se bloed te voed, soos by plasentale soogdiere die geval is nie. Buideldiere is ovovivipaar terwyl plasentale soogdiere vivipaar is. Die jongelinge bly in hul ma se buidel en suig aan 'n tepel vas vir voeding. Tipies bly die kleintjies redelik lank by hul ma.

Die vroegste geskiedenis van die Metatheria is nie duidelik nie. Daar is gedink dat "Sinodelphys szalaya" uit China van ongeveer 125 miljoen jaar gelede die oudste Metatheria verteenwoordig, maar later vondste van "Ambolestes zhoui" het gewys dat dit Eutheria betref. Fossiele dui aan dat hulle later, omstreeks 115 mj gelede, in Noord-Amerika voorgekom het. Hierdie kontinent, waar plasentale soogdiere ook teenwoordig was, het tot die einde van die kryt hul belangrikste tuiste gebly. 'n Belangrike groep was die Deltatheroida. Die teenwoordigheid van fossiele tande van "Arcantiodelphys marchandi" in Frankryk (99 mj oud) toon dat Metatheria tydelik ook in Europa geleef het. In die Mioseen het hulle daar uitgesterf. "Arcantiodelphys" was 'n verteenwoordiger van die Marsupialia wat nouer aan die huidige buideldiere verwant is. Hulle, die eintlike Marsupialia het omtrent die Kryt-Paleoseen-grens verskyn.

Omstreeks 65-60 miljoen jaar gelede sou 'n eilandboog moontlik bestaan het wat Noord- en Suid-Amerika bykans verbind het, sodat soogdiere Suid-Amerika van eiland tot eiland kon bereik. Die buideldiere was een groep daarvan en hulle het vanuit Suid-Amerika ook Antarktika bereik, wat toe nog nie met ys bedek was nie. Daar is fossiele van hulle (van 45 mj gelede) op die eiland Seymour gevind wat naby die Antarktiese kus lê. Hulle sou Australië dan vanuit Antarktika bereik het, maar hoe dit verloop het is onduidelik omdat daar min Australiese fossiele gevind is. Die oudste buideldier-fossiele wat tot nog toe in Australië ontdek is, is 55 mj oud. Hulle verskil reeds heelwat van hulle Suid-Amerikaanse en Antarktiese verwante, en was dalk lankal in Australië. Hierdie kontinent het reeds omstreeks 70 mj gelede begin om van Antarktika weg te dryf, sodat buideldiere miskien opnuut die water moes oorsteek. Hoekom plasentale soogdiere hulle nie gevolg het nie is onbekend.

In Noord-Amerika het buideldiere ná die kryt uitgesterf, maar in Suid-Amerika het daar 'n ryk verskeidenheid vorme voorgekom tot 3 mj gelede, toe die landengte van Panama gevorm het en meer plasentale soogdiere die kontinent gekoloniseer het. Dit het 'n uitwissing meegebring, maar nogtans het 'n paar Suid-Amerikaanse soogdiere in die noordelike rigting versprei.

Vandag word buideldiere veral in Suid-Amerika en in Australië aangetref. Net een spesie leef in Noord-Amerika, die opossum. In Australië, waar hulle geen konkurrensie van plasentale soogdiere het nie, is hul verskeidenheid nogtans groter.

Op watter punt in hulle lang geskiedenis die buideldiere pleks van ovipaar soos die eendbekdier ovovivipaar geword het is dalk onmoontlik om uit te vind omdat eiers nie maklik fossiliseer en dit nie altyd eenvoudig is om te bepaal tot watter spesie 'n eier behoort indien dit wel gevind word. Alle huidige buideldiere is nogtans ovovivipaar.

 'n Eenvoudige kladogram van die buideldiere:


</doc>
<doc id="122083" url="https://af.wikipedia.org/wiki?curid=122083" title="Elsevier">
Elsevier

Elsevier is een van die grootste verskaffers van wetenskaplike, tegniese en mediese inligting ter wêreld. Dit is oorspronklik in 1880 gestig. Dit is nou deel van die RELX Group, tot in 2015 bekend as Reed Elsevier. Sy produkte sluit in tydskrifte soos "The Lancet" en "Cell", die ScienceDirect-versameling elektroniese tydskrifte, die "Trends"- en die "Current Opinion"-reeks tydskrifte en die aanlyn databasis Scopus.

Elsevier publiseer jaarliks sowat 420 000 artikels in 2 500 tydskrifte. Sy argief bevat meer as 13 miljoen dokumente en 30 000 e-boeke.



</doc>
<doc id="122086" url="https://af.wikipedia.org/wiki?curid=122086" title="Witstof">
Witstof

Witstof verwys na dele van die sentrale senuweestelsel wat hoofsaaklik uit gemiëlineerde aksons bestaan. Daar is lank geglo witstof is passiewe weefsel, maar dit beïnvloed die leerproses en breinfunksies, moduleer die verspreiding van aksiepotensiale en koördineer kommunikasie tussen verskillende breinstreke.

Witstof word so genoem vanweë die relatief ligte voorkoms daarvan in vergelyking met grysstof; die ligter voorkoms is die resultaat van die lipiedinhoud van miëlien. Die wit kleur kom egter net voor in gepreserveerde weefsel; in lewende weefsel is witstof eintlik ’n pienkerige kleur vanweë die haarvate in die weefsel. 

Witstof is die weefsel waardeur boodskappe beweeg tussen verskillende dele grysstof in die sentrale senuweestelsel. Die miëlien waaraan die wit voorkoms te danke is, dien as in elektriese isoleerder. Dit is belangrik, want dit laat die boodskappe toe om vinnig van plek tot plek te beweeg.

Anders as grysstof, wat ’n ontwikkelingshoogtepunt in ’n mens se twintigerjare bereik, hou die witstof aan ontwikkel en bereik ’n hoogtepunt in die middeljare.


</doc>
<doc id="122090" url="https://af.wikipedia.org/wiki?curid=122090" title="Freegig">
Freegig

Die Freegig het in Junie 2007 ontstaan as 'n onafhanklike skolekoerant vir die Swartland en is aanvanklik maandeliks by skole afgelewer. Dit is in Desember van 2007 verander na 'n gemeenskapskoerant wat van huis tot huis afgelewer word, en wel onder die naam dié courant.



</doc>
<doc id="122095" url="https://af.wikipedia.org/wiki?curid=122095" title="Dorland's">
Dorland's

Dorland's is die handelsnaam van ’n reeks mediese verwysingswerke (insluitende woordeboeke, speltoetsers en sagteware) in verskeie media van drukwerk tot CD-ROM's tot aanlyn inhoud. Die vlagskipprodukte is Dorland's Illustrated Medical Dictionary (tans die 32ste uitgawe) en Dorland's Pocket Medical Dictionary (die 29ste uitgawe). 

Die hoofwoordeboek is in 1890 die eerste keer gepubliseer as die American Illustrated Medical Dictionary. Met die dood van die redakteur, William Alexander Newman Dorland, AM, MD in 1956, is die woordeboeke hernoem om sy naam in te sluit. Die geïllustreerde woordeboek het vir die 31ste uitgawe tot 2 208 bladsye gegroei.

Vandag is die uitgewersmaatskappy deel van Elsevier.



</doc>
<doc id="122096" url="https://af.wikipedia.org/wiki?curid=122096" title="Charles Butler">
Charles Butler

Charles Butler (West Hackney, Londen, Verenigde Koninkryk. 11 Januarie 1864 – Uitenhage, Kaapprovinsie, Suid-Afrika, 7 Januarie 1949) was ’n Suid-Afrikaanse filantroop, politikus en koerantredakteur.

Butler was die seun van Philip John Butler (Bristol, 18 November 1826 – Branstaple, Engeland, 24 Februarie 1890) en Mary Walls (Bristol, 11 November 1823 – 20 Februarie 1900). Sy ouers, wat in 1850 in Bristol getroud is, het nog nege kinders gehad, van wie James (Londen, 22 Julie 1854 – Cradock, 17 Junie 1923) die oupa was van die Suid-Afrikaanse skrywer en akademikus prof. Guy Butler (1918–2001). James Butler, ’n teringlyer, het in 1876 in die ouderdom van 22 jaar na Suid-Afrika gekom ter wille van sy gesondheid. Nadat hy op 18 April 1879 terug Engeland toe geseil het, was die dokter daar glo beïndruk met die verbetering in sy gesondheidstoestand dat dié hom terug Karoo toe gestuur het. James se vernaamste oorweging was egter sy liefdesbelangstelling in die Karoo, Annie Letitia Collett van die plaas Grassridge. Ná sy terugkeer in Suid-Afrika het hy ’n sakevennootskap aangegaan met James Wilkie en in 1881 met Letitia Collett getrou. Sy was ’n dogter van James en Mary Collett. Haar suster sou op 14 Oktober 1891 met James se broer Charles trou. Al sewe die Collett-seuns sou weldra Karooboere in die Visrivier-opvangsgebied word en al vyf die dogters sou met Karooboere trou of hul lewe op ’n Karooplaas deurbring, behalwe Annie Letitia en Emma (Charles Butler se vrou), wat met die redakteur van onderskeidelik ’n Karoo- en Kalahari-koerant getroud is.

Charles Butler het sy onderrig in Engeland aan ’n Kwakerkosskool ontvang en was vyf jaar lank vakleerling by 'n Londense drukker. Terselfdertyd het hy en twee van sy broers, onder wie James, filantropiese werk onder armlastige kinders by die Bedford-instituut in die Oos-Einde gedoen. Sy belangstelling in matigheid en kerklike aangeleenthede het hy lewenslank behou.

In 1887 het Charles agter sy broer James aan na Cradock verhuis. Hier het James en sy sakevennoot, Robert Wilkie, ’n onderneming bedryf wat uiteenlopende handelsware ingevoer het, alles afkomstig van Kwakerverskaffers in Engeland. Dié firma het egter nie lank bestaan nie, want Wilkie het kort voor lank in die distrik Steynsburg gaan boer. So het Butler Bros. ontstaan toe Charles by James aansluit. Die Collett- sowel as Butler-familie was betrokke by die oprigting van die onderneming. Charles se broer John het die plan vir die boekwinkel geteken. Aangesien dit van klip gebou sou word, sou dit duur wees, maar Letitia, Charles se skoonsuster, se broer Herbert het die geld voorsien, terwyl James en Charles die huur sou betaal. Die droom van ’n dagblad – nie ’n blote weekblad soos die geval met "The Cradock Register" was nie – is bewaarheid toe die eerste uitgawe van "The Midlands News and Karroo Farmer" in 1892 van die nuwe en duur masjiene afrol.

Reeds die jaar vantevore is Charles met Emma getroud sodat die band tussen die Butlers en Colletts twee keer so sterk gemaak is, blykbaar was nóg die broers nóg die susters juis erg oor mekaar. Daarom was dit, volgens prof. Guy Butler in die eerste band van sy driedelige outobiografie, "Karoo Morning" (1977) nie verbasend tot Charles en sy gesin in 1908 noordwaarts verhuis om ’n koerant, "The Northern News", en sy eie "stam" op Vryburg te begin nie. Dié koerant het ontstaan nadat hy die tweetalige weekblad "Bechuanaland News" (waarby "De Boeren Vriend" ingelyf was) omgeskep het in 'n eentalige weekblad. Van "The Northern News" het die eerste uitgawe in Februarie 1908 verskyn.

In Stellaland het Butler groot belangstelling in munisipale en welsynsaangeleenthede getoon. Hy het dadelik die besonderse landboupotensiaal van Betsjoeanaland raakgesien en in sy koerant deur middel van nuus en hoofartikels ontwikkeling van die landbou bevorder. Al het hy nie self geboer nie, het hy sekretaris geword van die Vryburgse Boerevereniging wat S.B. Hobson in 1904 gestig het. Butler het dikwels artikels herdruk oor veesiektes wat Arnold Theiler en ander wetenskaplikes geskryf en in die "Transvaal Agricultural Journal" verskyn het. Die vernaamste struikelblok in die ontwikkeling van die distrik was perdesiekte en gallamsiekte waarvoor destyds geen geneesmiddel was nie. Al het die streek herstel het van die rampspoedige runderpes-epidemie van 1896, het dié en ander siektes onder diere vooruitgang vertraag.

Die dood van die hoofveearts, D. Hutcheon, in 1907 en die chaos wat gevolg het ná Uniewording in 1910 toe dit onmoontlik geblyk het om die vier departemente van landbou onmiddellik te verenig, was rampspoedig vir Vryburg, waar die enigste wyse om die ontsettende toename in gallamsiekte te bekamp blykbaar die twyfelagtige middels van 'n horde kwaksalwers was. Butler het deur die plaaslike parlementêre verteenwoordiger, D.H.W. Wessels, en voortdurende vertoë van die Boerevereniging op kongresse en andersins, aangedring op 'n wetenskaplike ondersoek na die probleem. Die departement van landbou het geantwoord dat die direkteur van veeartsenykundige navorsing, Theiler, reeds met sodanige eksperimente net oor die grens in Transvaal en die Oranje-Vrystaat besig was, maar die "Vegtende Butler van Betsjoeanaland", soos hy later genoem is, het daarop aangedring dat die navorsing plaaslik gedoen word.

Teen 1911 het hy openbare druk reeds in so 'n mate laat opbou die lede van sy vereniging (waarvan die ledetal aansienlik toegeneem het) 'n sogenaamde "Gal-Lamziektenavorsingsfonds" ingestel het en die staat gevolglik verplig was om Theiler in Junie 1911 na Vryburg te stuur om die boere toe te spreek en die toestand te ondersoek. Butler het nou saamgewerk met Theiler en die departementele beamptes en ook met die agtereenvolgende ministers van landbou met wie hy by verskeie geleenthede onderhoude gevoer het en ook wanneer hy die vergaderings van die persunie in Pretoria bygewoon het. Hy het die boere aangemoedig om Theiler op Onderstepoort van die nodige inligting te voorsien, soos verskeie grastipes en ander plantegroei, bosluissoorte, bloedsmere en so meer, en toe die navorsingsfonds op ongeveer £500 te staan kom, het hy die broers McKee oorreed om hul plaas Armoedsvlakte (sowat 6 km buite Vryburg), waar gallamsiekte in skrikwekkende mate voorgekom het, vir navorsingsdoeleindes aan Theiler beskikbaar te stel. In 1916 het die staat die plaas gekoop en ná 'n lang tyd van vrugtelose ondersoek, het Theiler in 1919 sy geskiedkundige ontdekking van die oorsaak van gallamsiekte hier gedoen. Gedurende hierdie wanhoopsjare het Butler gesorg dat die aangeleentheid nie vergete raak nie, hoewel hy self probleme en frustrasies er4vaar het, soos gedurende die Rebellie van 1914, toe Vryburg onder krygswet geplaas is en die feit dat sy koerant weens die Eerste Wêreldoorlog (1914-'18) verliese gely het. Boonop het die Boerevereniging ook geleidelik agteruitgegaan maar Butler, wat geweier het om moed op te gee, het in 1917 die Vryburgse Landbouvereniging gestig, waarvan hy die sekretaris-bestuurder was en wat met welslae nog dieselfde jaar die eerste landboutentoonstelling gereël het.

Butler se belangstellings was uiteenlopend. Hy het 'n "Kew-barometer" en 'n reënmeter aangehou en daaglikse lesings per gekodeerde telegram aan die Metereologiese Buro in Pretoria gestuur. Hy het groot belangstelling gehad in kerksake, die Padvinderbeweging en in burgerlike aangeleenthede. Hy het in die hospitaal- en die skoolraad gedien en is in 1918 en weer in 1925 as dorpsraadslid gekies. Tydens die Spaanse griep-epidemie (1918-'19) het hy wondere verrig deur sy koerant eiehandig aan die gang te hou en ook verantwoordelikheid vir die hospitale in die bruin en swart townships te aanvaar.

In 1923 het Butler 'n paar maande lank as waarnemende stadsklerk gedien en is later in dié pos aangestel. Die redaksionele werk van "The Northern News" het hy aan H.C. de Beer opgedra. In Januarie 1926, terwyl hy met vakansie in die Kaap was, is die betrekking van algemene sekretaris van die Kaapstadse tak van die Christelike Jongmannevereniging (CJMV) hom aangebied. Hy het die benoeming aanvaar en toe hy Vryburg kort daarna verlaat, is hulde aan hom betuig vir sy diens aan die gemeenskap en sy bevordering van die landbou.

Hy het die CJMV in Kaapstad gedien tot hy in 1934 afgetree en na Cradock verhuis het, waar hy in 1938 burgemeester was. Hy is tydens 'n besoek aan Uitenhage oorlede en op Cradock begrawe langs sy vrou wat twee jaar vantevore oorlede is. Uit hul is vyf kinders gebore.



</doc>
<doc id="122097" url="https://af.wikipedia.org/wiki?curid=122097" title="Dubbele boeglynknoop">
Dubbele boeglynknoop

Die dubbele boeglynknoop is 'n knoop soortgelyk aan die dubbele waterboeglynknoop, maar eenvoudiger om te knoop.

Dit is 'n baie sterk, veilige knoop, wat nie maklik losgaan wanneer dit gebruik word nie, maar het die voordeel dat dit maklik na gebruik losgemaak kan word. Hierdie knoop is ook baie vinnig en maklik om te knoop en die lus verskuif nie onder las nie.

Die knoop is gewild onder bergklimmers, omrede dit 'n sterk en baie veilige koop is. Alhoewel die syfer 8-knoop effens sterker is, verkies meeste bergklimmers hierdie knoop, of die soortgelyke dubbele waterboeglynknoop.

Aangesien hierdie knoop se lus nie onder las skuif nie, en vinnig en maklik geknoop kan word, is dit 'n bruikbare knoop vir reddingswerk. Voorbeelde hiervan is vir 'n tou rondom 'n persoon se lyf (onder die arms) wanneer hy opgehys moet word, of nadat iemand oorboord geval het.

Dit is ook 'n baie handige knoop vir alledaagse gebruik.

A. Maak twee lusse in die tou.

B. Ryg die kort punt van die tou deur die twee lusse.

C. Trek die kort punt agter om die lang kant van die tou, en ryg dan die punt weer deur die twee lusse.

D. Trek die lang kant van die tou en die lus om die knoop styf te trek. 


</doc>
<doc id="122099" url="https://af.wikipedia.org/wiki?curid=122099" title="Kayes">
Kayes

Kayes (Bambara: "Kayi", Soninké: "Xaayi") is 'n stad in die weste van Mali in Wes-Afrika, en is op die oewers van die Sénégalrivier geleë. Tydens die 2009-sensus het dit 'n bevolking van 127 368 gehad.

Kayes is tans die hoofstad van die administratiewe streek Kayes, en was 'n voormalige hoofstad van Mali. Die naam Kayes is afgelei vanaf die Soninké woord "karré", wat 'n laagliggende, vogtige plek beskryf van tydens die droë seisoen oorstroom word.

Interessante plekke in die omgewing sluit die volgende in:
Die stad is ongeveer 420 kilometer (260 myl) noordwes van die hoofstad Bamako geleë, en is redelik naby aan die grense van Mauritanië en Senegal. Die stad het sy eie lughawe, die Kayes Lughawe, en is verder per pad met die hoofstad verbind. Die toestand van die pad is egter baie swak en onveilig.

Voor die Franse koloniale uitbreiding plaasgevind het, was Kayes 'n klein dorpie. Sy ligging op die roete van die toekomstige Dakar-Niger-spoorlyn, asook die Franse behoefte aan handelsentra het tot die stigting van die Kayes markdorp in 1881 gelei. Dit bly ten spyte van die swak pad infrastruktuur 'n belangrike vervoersentrum, hoofsaaklik vir handel met Senegal. In 1892 het Kayes die hoofstad van Frans-Sudan geword. Dit is egter op 17 Oktober 1899 deur Bamako vervang, eers as die hoofstad van Haut Sénégal-Niger, en in 1908 as die hoofstad van die hele Frans-Sudan.

Die streek het 'n Monsoonklimaat, met al die reënval wat tussen Mei en Oktober, maar die oorgrote reënval tussen Junie en September. Die meeste reënval is tydens Augustus. Die res van die jaar is daar feitlik geen reën nie.

Wat temperatuur betref, word Kayes beskou as die warmste permanent-bewoonde stad in Afrika, en word beskryf as die "drukkoker van Afrika" a.g.v. omliggende ysterryke berge. Tydens die warmste gedeelte van die jaar kan die temperatuur in °C (in die skadu) tot in die hoë veertigs – lae vyftigs toe styg.




</doc>
<doc id="122101" url="https://af.wikipedia.org/wiki?curid=122101" title="Sikorsky CH-54 Tarhe">
Sikorsky CH-54 Tarhe

Die Sikorsky CH-54 Tarhe is 'n tweeling-enjin swaarlig helikopter ontwerp deur Sikorsky Aircraft vir die Amerikaanse Leër. Dit is vernoem na Tarhe (wie se bynaam "The Crane" was), 'n 18de-eeuse hoof van die Wyandot Indiese stam. Die siviele weergawe is die S-64 Skycrane.

Aanvanklike werk op die Sikorsky "lughyskraan"-helikopters het in 1958 begin met die suier-enjin Sikorsky S-60. Die eerste vlug van die turbo-aangedrewe S-64 Skycrane was op 9 Mei 1962.

Die Amerikaanse Leër het uiteindelik 105 gekoop, die aanwysing van hulle was CH-54. Dit is gebruik in Viëtnam vir vervoer en herwinning van neergestorte vliegtuie, en was hoogs suksesvol daarmee, te danke aan die aanpasbare aard van die modules. Dit hou die rekord vir die hoogste hoogte in vlakvlug (11 km in 1971) en vinnigste klim tot 3, 6, en 9 km.


</doc>
<doc id="122104" url="https://af.wikipedia.org/wiki?curid=122104" title="Gliasel">
Gliasel

Gliaselle, neuroglia of net glia (van die Griekse woord γλία of γλοία, "gom"), is weefsel wat tussen neurone voorkom en homeostase handhaaf, miëlien vorm, en steun en beskerming verskaf aan neurone in die sentrale en die perifere senuweestelsel. In die sentrale senuweestelsel sluit gliaselle in oligodendrosiete, astrosiete, ependimale selle en mikrogliaselle, en in die perifere senuweestelsel Scwann- en satellietselle.

Soos die Griekse naam aandui, is glia algemeen bekend as die gom in die senuweestelsel, maar dit is nie heeltemal korrek nie. Gliaselle is in 1856 ontdek deur die patoloog Rudolf Virchow in sy soeke na "verbindende weefsel" in die brein. Daar word tans vier hooffunksies van die gliaselle erken:

Vir meer as ’n eeu is geglo gliaselle speel geen rol in senuoordraging nie. Sedert die 21ste eeu word egter erken hulle het ’n mate van invloed op sekere fisiologiese prosesse soos asemhaling<ref name="doi:10.1126/science.1190721"></ref> en hulpverlening aan die neurone om sinaptiese verbindings met mekaar te vorm.<ref name="doi:10.1111/j.1742-4658.2008.06515.x"></ref>


</doc>
<doc id="122111" url="https://af.wikipedia.org/wiki?curid=122111" title="Terminologia Histologica">
Terminologia Histologica

Die Terminologia Histologica (TH) is ’n woordeskat vir gebruik in selbiologie en weefselleer (histologie). Dit is in April 2011 aanlyn gepubliseer deur die Federative International Programme on Anatomical Terminologies (FIPAT).

Dit is bedoel om die "Nomina Histologica" te vervang. Dié is in 1977 bekend gestel, saam met die vierde uitgawe van "Nomina Anatomica".



</doc>
<doc id="122113" url="https://af.wikipedia.org/wiki?curid=122113" title="Buffelsrivier, Noord-Kaap">
Buffelsrivier, Noord-Kaap

Buffelsrivier is 'n dorpie in die Namakwa-distriksmunisipaliteit in die Noord-Kaapprovinsie van Suid-Afrika.



</doc>
<doc id="122114" url="https://af.wikipedia.org/wiki?curid=122114" title="Koingnaas">
Koingnaas

Koingnaas is 'n dorpie in die Namakwa-distriksmunisipaliteit in die Noord-Kaapprovinsie van Suid-Afrika.

Koingnaas, gestig in 1970, was eens 'n vooruitstrewende diamandmyndorp, maar nadat De Beers tou opgegooi het, het die bevolking drasties verminder van sy piek van ongeveer 1 000 inwoners. 



</doc>
<doc id="122116" url="https://af.wikipedia.org/wiki?curid=122116" title="Roofbuideldier">
Roofbuideldier

Die roofbuideldiere (Dasyuromorphia) is 'n orde van soogdiere wat tot die buideldiere behoort. Hulle kom net in Australië en Nieu-Guinea voor. Die meeste Australiese buideldiere wat karnivories is, behoort tot hierdie orde.

Die orde word in drie families verdeel

Die roofbuideldiere behoort saam met die ander Australiese buideldiere soos die klimbuideldiere tot die Australidelphia.
Een kenmerkende verskil tussen die buidelroofdiere en die klimbuideldiere (Diprotodontia) is dat die buidelroofdiere meer as twee snytande het. 


</doc>
<doc id="122125" url="https://af.wikipedia.org/wiki?curid=122125" title="NG gemeente Groblershoop">
NG gemeente Groblershoop

Die NG gemeente Groblershoop is ’n gemeente in die Nederduitse Gereformeerde Kerk se Sinode van Noord-Kaapland met, soos die naam te kenne gee, sy middelpunt op die dorp Groblershoop. Einde 2015 het die gemeente 246 belydende en 90 dooplidmate gehad en was die predikant ds. D.A. Burger, wat in 2013 hierheen gekom het nadat hy reeds 10 jaar tevore sy emeritaat in die NG gemeente Citrusdal aanvaar het.

Die ontstaan van die gemeente, wat tot minstens in die jare sewentig Boegoeberg geheet het (genoem na die Boegoebergdam, en vroeër Buchuberg gespel), hang saam met die aanlê van ’n nedersetting die langs die Oranjerivier as onderstandswerk ten gevolge van die knellende depressie en droogtes in die twintigerjare. Vanaf Mei 1929 het 'n bonte skare behoeftiges uit alle oorde 'n heenkome kom soek in dambou, kanaal grawe, bosontruiming en grond sleep. Hierdie vreemde, rustelose element is gewerp midde in die anders rustige gemeente Marydale onder die leiding van die minsame en ywerige ds. P.J. du Toit. Sonder versuim is reëlings vir die geestelike versorging van hierdie mense getref: 'n kerkkommissie is aangestel, 'n plek van aanbidding gesoek, en 'n arbeider in die persoon van eerw. Wiehahn aangestel.

Die Algemene Armesorgkommissie (AAK) het ook aandag aan die werkers geskenk, en ná besoek van ds. Lückhoff is steun vir die aanstelling van 'n hulpprediker in die persoon van. prop. W.B. Loubser verleen. In 1952 skryf Boegoeberg se medewerker aan "Ons gemeentelike feesalbum": "Hy was inderdaad die regte man op die regte plek, want, deur ontberings saam met sy mense te deel, onvermoeide arbeid, en simpatieke dog ferme leiding het hy getrag om eenheid in dié heterogene mensemassa te skep en voorts goeie kerklike orde tesame met hulle sedelike, opvoedkundige en stoflike welsyn te bevorder – 'n reusetaak dikwels onder dolle omstandighede, maar met moed, deursettingsvermoë en waardigheid aangepak."

Onder leiding van ds. Loubser het die verlange na 'n eie gemeente ontstaan en in November 1935 is Boegoeberg uit dele van die gemeentes Marydale en Kenhardt afgestig. Heel natuurlik is die eerste beroep op ds. Loubser uitgebring en is hy vroeg in 1936 in sy amp bevestig. Die taak van opbou van die jong en behoeftige gemeente was eweneens reusagtig, maar leraar en kerkraad het met vaste hand die ploeg aangegryp om die aangevoorde akker te bewerk.

In Julie 1937 het ds. Loubser vertrek na Chubut, Argentinië, en is in Desember opgevolg deur prop. C.S. Hattingh wat die herdersamp tot November 1942 met veel ywer, nougesetheid en deeglikheid beklee en voortgebou het op die reeds gelegde fondamente. In Februarie 1941 is prop. P.A.M. Brink in medewerking met die gemeente Grootrivier en met finansiële steun van die AAK as hulpprediker aangestel om die onderste gedeelte van die nedersetting te bearbei en is daardie streek so ryp gemaak vir afstigting teen die einde van die jaar.

In Februarie 1943 is prop. A.L. Badenhorst as leraar bevestig en dien die gemeente met ywer tot in September 1946. Gedurende sy dienstyd is die gemeente se saalbouskuld deur die ywerige samewerking van die lidmate en die steun van die AAK afbetaal en word die gemeente selfstandig. Die vakature weens ds. Badenhorst se vertrek het amper 'n jaar geduur tot die gemeente die dienste van ds. F.W. Liebenberg verkry het. Die medewerker van "Ons gemeentelike feesalbum" skryf oor hom: "Hierdie dienskneg van die Heer het deur sy gulhartigheid en innige menslikheid 'n weg gevind tot menige hart, dog ná slegs 'n jaar het die strawwe klimaat en die hoë eise van die veelkoppige gemeente te veel vir sy kragte en klimmende jare geword en moes hy 'n beroep na elders aanvaar."

In September 1949 is ds. O.S.A. Robertson, die vyfde leraar, verwelkom. In 1951 is in 'n langgevoelde behoefte voorsien deur die aankoms van eerw. A.J. Viljoen, wat deur medewerking van die kerkrade, van Marydale en Boegoeberg beroep is.




</doc>
