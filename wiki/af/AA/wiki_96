<doc id="122126" url="https://af.wikipedia.org/wiki?curid=122126" title="Sensoriese senuweestelsel">
Sensoriese senuweestelsel

Die sensoriese senuweestelsel is die deel van die senuweestelsel wat verantwoordelik is vir die prosessering van sintuiglike inligting. Dit bestaan uit sintuigsenuwees (insluitende die sensoriese reseptorselle), senuoordraers en die dele van die brein wat by sintuiglike waarneming betrokke is.

Sintuie is seinoordraers van die fisieke wêreld na die brein en rugmurg waar die seine vertolk word, en so word ons in staat gestel om die wêreld om ons waar te neem. Oor die algemeen word vyf sintuie erken, soos reeds genoem deur Gautama Boeddha en Aristoteles: sig, gehoor, gevoel, smaak en reuk.

Alle lewende wesens is daartoe in staat om te reageer op veranderinge in hul liggaam en in hul omgewing. Dit blyk uit die feit dat hulle aktief reageer op so 'n verandering deur byvoorbeeld die uitvoering van ŉ beweging. 

Soms geskied hierdie reaksies as gevolg van die direkte inwerking van 'n prikkel, byvoorbeeld by die vorming van vitamien D: sodra die vel aan sonlig blootgestel word, word hierdie vitamien vervaardig. Die groei van 'n plant na die rigting waaruit die lig kom (met ander woorde na die ligbron), is ook 'n voorbeeld van 'n reaksie op ŉ direkte prikkel. 

Meersellige diere en die mens kan egter ook op indirekte prikkeling reageer. Hulle besit spesiale prikkelgevoelige elemente (reseptore) wat deur middel van 'n impulsgeleidende stelsel (die senuweestelsel) met die reagerende strukture (spiere, kliere) verbind is. 'n Prikkel wat hierdie weg volg, staan as 'n sintuigprikkel bekend. Volgens die aard van die sintuigprikkels kan daar onderskei word tussen optiese, meganiese, termiese, chemiese en elektriese prikkels. Verder kan daar ook onderskei word tussen eksteroseptiewe en proprioseptiewe prikkels. 

ŉ Eksteroseptiewe prikkel kom van buite die liggaam (uitwendige prikkel), terwyl 'n proprioseptiewe prikkel van die liggaam self is (inwendige prikkel). Ten slotte word daar ook nog tussen 'n eksafferente en ŉ reafferente prikkel onderskei. ŉ Reafferente prikkel word deur ŉ organisme self veroorsaak tydens voortbeweging. Tydens die loopproses skuif byvoorbeeld die beeld van die omgewing verby die retina en terselfdertyd word die tassintuie van die voetsole geprikkel. 

'n Eksafferente prikkel daarenteen ontstaan geheel en al buite die toedoen van die organisme. Wanneer 'n persoon 'n harde hou op die oog ontvang, beleef hy 'n optiese sensasie (sien sterretjies), hoewel dit 'n meganiese prikkel was. Hierdie groep prikkels, wat nie direk met ŉ sintuig in verband staan nie, word ontoereikende (nie-geskikte) prikkels genoem. Vir ŉ ontoereikende prikkel is heelwat meerenergie nodig om 'n reaksie teweeg te bring as wat die geval is by 'n toereikende (geskikte) prikkel. 

'n Toereikende prikkel behoort tot ŉ sintuig en het by geringe sterkte reeds 'n effek. Die minimumsterkte van 'n prikkel wat vir reaksie nodig is, staan bekend as die drempelwaarde; ŉ prikkel onder hierdie drempelwaarde (subliminale prikkel) het geen uitwerking nie.

Die eenvoudigste reseptore kom by ongewerwelde diere voor. Hier is die prikkelgevoelige elemente primêre sintuigselle, dit wil sê op die vel is selle wat die prikkel ontvang en deur middel van 'n senuwee deurstuur. By gewerwelde diere en die mens kom soortgelyke eenvoudige reseptore net voor in die sintuigepiteel wat die neusholte en oë uitvoer Uit die primêre senuweesel het ŉ bipolêre senuweesel ontwikkel. Die selliggaam hiervan is onder die vel versonke en stuur vertakte uitlopers (dendriete) na buite. 

Die uiteindes hiervan funksioneer as reseptore. Bipolêre sintuigselle kom wyd verspreid in die diereryk voor. ŉ Mens tref hierdie sintuigselle ook nog in ander liggaamsdele soos bloedvate aan. Die sekondêre tipe sintuigselle kom by slegs gewerwelde diere en die mens voor. Die tipe word gevorm deur 'n prikkelgevoelige sel wat in die boonste gedeelte van die vel in ŉ netwerk van senuweevertakkings le. Geïsoleerde sekondêre sintuigselle kom in die gehoorsintuig, sylynorgane, die ewewigsorgane en in die smaakpapille voor.

Gewoonlik is die sekondêre sintuigselle gekombineer met sintuie: ingewikkeld gestruktureerde organe wat bestaan uit ŉ opeenhoping van sintuigselle, steunweefsel en bindweefsel. Meestal is verskeie sintuigselle met 'n senuweeuitloper verbind tot ŉ sensoriese eenheid.

Die werking van sintuigselle berus op elektriese prikkels. Wanneer daar geen prikkel is nie, heers daar tussen die binne- en buitekant van die selmembraan ŉ spanningsverskil van 30 tot 70 mV. Tydens prikkeling daal die potensiaal aan die buitekant. Hierdie daling is eweredig met die logaritme van die prikkelsterkte. 

Die potensiaalverandering (depolarisasie) tree by die sintuigselle slegs lokaal op, in teenstelling met die senuweevesels wat deur die prikkeling van 'n sintuigsel ŉ elektriese impuls ontvang en dit al langs die hele vesel deurgee. Die prikkeling van 'n sintuigsel kan op 4 vlakke 'n reaksie opwek: afgesien van (1) die veranderinge in die sintuigselle self en (2) impulse in die bykomstige senuweevesels, word ook (3) 'n reaksie in die sentrale senuweestelsel en (4) 'n verandering in die gedrag opgewek. 

Eersgenoemde 2 effekte verstrek inligting oor die aard en die werking van die sintuig self. Hierdie in ligting kan deur die meting van geïsoleerde sintuie ondersoek word. Prikkels wat tydens hierdie metings ŉ uitwerking blyk te hê, staan as fisiologies toereikende prikkels bekend. 'n Natuurlike prikkel wat ook op bogenoemde vlakke 'n uitwerking het, word 'n biologies toereikende prikkel genoem.

Die gesigsintuig is die vermoë van die oë om te fokus en beelde van sigbare lig waar te neem op fotoreseptore in die retina van elke oog. Daardeur word elektriese aksiepotensiale (senu-impulse) geskep vir verskillende kleure, skakerings en mate van helderheid. Daar is twee soorte fotoreseptore: stafies en keëltjies. Stafies is baie sensitief vir lig, maar onderskei nie kleure nie. Keëltjies onderskei kleure, maar is minder sensitief vir dowwe lig.

Die onvermoë om te sien word blindheid of siggestremdheid genoem. Dit kan onder meer die gevolg wees van skade aan die oogbal, veral die retina, skade aan die optiese senuwees wat die oë met die brein verbind of ’n beroerte (’n verstopping in die brein). Tydelike siggestremdheid kan veroorsaak word deur gifstowwe of medisyne.

Die gehoorsintuig is die vermoë om klank waar te neem. Dit gaan alles oor vibrasie. Meganoreseptore skakel trillings om in elektriese senu-impulse in die binne-oor. Gehoor verswak met ouderdom.

Die onvermoë om te hoor word doofheid of gehoorgestremdheid genoem.

Die smaaksintuig verwys na die vermoë om stowwe soos kos, sekere minerale, gif, ens. te proe. Mense proe deur middel van smaakknoppies op die oppervlak van die tong. Daar is vyf basiese smake: soet, bitter, suur, sout en umami. Ander smake soos kalsium en vrye vetsure kan ook as basiese smake geklassifiseer word, maar dit word nog nie algemeen aanvaar nie.

Die onvermoë om smaak te ervaar word ageusie genoem.

Die reuksintuig is die ander "chemiese" sintuig. Anders as by smaak, is daar honderde reukreseptore (388 volgens een bron), wat elk bind aan ’n spesifieke molekulêre eienskap. Reukmolekules het ’n verskeidenheid eienskappe en wek spesifieke reseptore met wisselende sterkte op. Hierdie kombinasie van opgewekte seine van verskillende reseptore is dan dit wat ons as die molekule se reuk waarneem. Reukreseptorneurone in die menslike neus verskil van ander neurone deurdat hulle op ’n gereelde grondslag doodgaan en hernu word.

Die onvermoë om te ruik word anosmie genoem. Sommige neurone in die neus is gespesialiseer on feromone waar te neem.

Die gevoel- of tassintuig word moontlik gemaak deur die aktivering van senureseptore in die vel, insluitende haarsakkies, maar ook op die tong en in die keel en slymvlies. ’n Verskeidenheid drukreseptore reageer op wisselings in druk (ferm, skuur, volgehou, ens.). ’n Gejeuk word danksy spesiale jeukneurone in die vel en rugmurg ervaar.

Die onvermoë om te voel word anestesie genoem. Parestesie is die ervaring van spontane tintelende sensasies of gloede wat die gevolg kan wees van tydelike of permanente senuskade.

Benewens die vyf basiese sintuie het die meeste soogdiere, ook die mens, boonop nosisepsie (pynwaarneming), ekwilibriosepsie (ewewig), kinestesie (beweging) en termosepsie (hitte). Verder het sommige niemenslike diere bykomende sintuie, soos magnetosepsie en elektroresepsie.

Sensasie word teweeggebring deur die reaksie van ’n spesifieke reseptor op ’n fisieke stimulus. Die reseptor wat op die stimulus reageer en die proses begin, word gewoonlik in vier kategorieë ingedeel: chemo-, foto-, megano- en termoreseptore. Hulle ontvang almal spesifieke fisieke stimulusse en omskep dit in ’n elektriese aksiepotensiaal. Dié beweeg dan met die toevoerende neuron langs na spesifieke streke van die brein waar dit verwerk en vertolk word.

Chemoreseptore, of chemosensore, neem sekere chemiese stimulusse waar en omskep die sein in ’n elektriese aksiepotensiaal. Daar is twee hoofsoorte chemoreseptore:


Fotoreseptore is in staat tot fototransduksie, ’n proses waardeur lig (elektromagnetiese straling) in energie, onder meer ’n membraanpotensiaal, omgeskakel word.

Meganoreseptore reageer op meganiese kragte, soos druk of distorsie. Terwyl meganoreseptore in haarselle voorkom en ’n belangrike rol speel in die mondholte- en gehoorstelsel, kom die meeste in die vel voor. Hulle kan in vier groepe verdeel word:

Termoreseptore reageer op wisselende temperatuur. Hoewel die meganisme van hul werking onseker is, het onlangse ontdekkings getoon soogdiere het minstens twee soorte:

Nosiseptore reageer op moontlik skadelike stimulusse deur seine na die rugmurg en brein te stuur. Dit veroorsaak gewoonlik die waarneming van pyn. Hulle kom in interne organe sowel as op die oppervlak van die liggaam voor. Hulle neem verskillende soorte skadelike stimulusse of werlike skade waar.




</doc>
<doc id="122128" url="https://af.wikipedia.org/wiki?curid=122128" title="David Carstens">
David Carstens

David Carstens (1914–1955) was ’n Suid-Afrikaanse bokser. By die Olimpiese Spele van 1932 in Los Angeles het hy ’n goue medalje in die ligswaargewigafdeling gewen deur Gino Rossi van Italië in die eindrondte te verslaan.

David Krynauw Enslin Carstens is in September 1914 in Strand gebore en was 'n diamantsnyer van beroep.

By die Los Angeles-spele van 1932 was Carstens een van die boksers wat aan 'n spesiale fondsinsamelingstoernooi ter wille van die swemmer Jenny Makaal deelgeneem het, omdat haar ma 'n tweede huisverband moes uitneem om haar dogter se reis na Los Angeles te finansier. 

Ná die Olimpiese Spele het hy met gemengde sukses professioneel geboks, wat 'n stryd teen die Duitse IBU-wêreldkampioen Adolf Heuser in Berlyn ingesluit het. In 1933 is hy deur sy spanmaat Eddie Peirce vir die Suid-Afrikaanse titel verslaan. Carstens het uiteindelik van 1932 tot 1939 professioneel geboks. Hy het in totaal 11 oorwinnings, 12 nederlae en 2 gelykop-tellings behaal.

Carstens is op 6 Augustus 1955 in Johannesburg oorlede. Hy was 41 jaar oud.



</doc>
<doc id="122132" url="https://af.wikipedia.org/wiki?curid=122132" title="Barbara Cartland">
Barbara Cartland

Dame Barbara Cartland (1901–2000) was ’n Britse skryfster van 'n magdom romantiese verhale in 'n taamlik oudmodiese styl. Sy was een van die mees produktiewe en kommersieel suksesvolle skrywers van die twintigste eeu. Cartland was bekend vir haar liefde vir pienk klere, baie grimering en gesonde kos.

Mary Barbara Hamilton Cartland is op 9 Julie 1901 in Edgbaston, Birmingham gebore. Sy was die enigste dogter en oudste kind van 'n Britse leëroffisier, majoor Bertram (Bertie) Cartland en sy vrou Mary (Polly) Hamilton-Scobell. Die familie is op die proef gestel toe haar oupa, James Cartland, ná 'n bankrotskap selfmoord gepleeg het.

Haar pa sneuwel in 1918 tydens die Eerste Wêreldoorlog in Vlaandere. Haar ma begin 'n klerebedryf in Londen om haar en haar boeties, Ronald (1907) en Anthony (1913), groot te kry. Beide haar broers is tydens die Tweede Wêreldoorlog by Duinkerken, een dag na mekaar, op 29 en 30 Mei 1940, oorlede.

Haar eerste roman, "Jigsaw", is in 1923 uitgegee. Van 1927 tot 1932 was sy met Alexander George McCorquodale, 'n voormalige leëroffisier, getroud. Hy was die erfgenaam van 'n drukkery wat in 1964 (lank na hul egskeiding) oorlede is. Hul dogter Raine (1929), gravin Spencer, word in 1947 "Debutant van die Jaar" en in 1976 die stiefmoeder van Diana, Prinses van Wallis. Raine was daarnaas die ma van die Euro-parlementariër, William Legge (1949) gewees.

In 1936, na haar egskeiding, waartydens beide mekaar van ontrou beskuldig het, trou Cartland met 'n neef van haar later oorlede man, Hugh McCorquodale (1898–1964). Met haar tweede eggenoot, wat ook 'n voormalige leëroffisier was, het Cartland twee seuns gehad, Ian (11 Oktober 1937) en Glen (31 Desember 1939).

Cartland is op 21 Mei 2000, sewe weke voor haar 99ste verjaarsdag, vreedsaam in haar slaap oorlede. Sy is in 'n kis van karton begrawe, omdat sy altyd oor die omgewing bekommerd was. Sy is op haar privaatlandgoed in Hatfield, Hertfordshire, onder 'n eik wat deur koningin Elizabeth I geplant is, begrawe.

Sy het self die omslae van haar boeke geskilder. Haar uitgewers skat dat sy in totaal 724 boeke geskryf het. In 2004 is 'n verdere 160 van haar ongepubliseerde romans ontdek. Sy is die "Guinness World Records" gelys vir die meeste romans wat in een jaar, in 1976, gepubliseer is. Wêreldwyd het sy meer as een miljard boeke verkoop.




</doc>
<doc id="122133" url="https://af.wikipedia.org/wiki?curid=122133" title="Aksiepotensiaal">
Aksiepotensiaal

’n Aksiepotensiaal in fisiologie is ’n golf van elektriese ontlading oor die membraan van ’n opwekbare, dus prikkelbare, sel soos ’n neuron of spiersel na dele wat in rus verkeer. Hulle maak dit moontlik om inligting vinnig tussen verskillende weefsels te stuur, al met die neuron se akson langs na die terminaal aan die eindpunt van die akson, wat dan met ander neurone by sinapse bind om die inligting verder te stuur. Die senuweestelsel maak uitvoerig gebruik van aksiepotensiale om inligting tussen senuselle onderling uit te ruil, maar ook tussen senuselle en ander soorte selle (spier- of klierselle) of tussen spierselle onderling, soos in die hartspier.

Aksiepotensiale is ’n noodsaaklike eienskap van die dierelewe, maar kom ook in sommige plante voor.

Verskillende faktore is nodig om ’n aksiepotensiaal te genereer. Eerstens moet daar ’n ekstrasellulêre prikkel wees, byvoorbeeld ’n senuoordraer. Dit lei tot ’n depolarisasie van die selmembraan, wat weer lei tot die verplasing van hierdie depolarisasie met die neuron se akson langs in ’n selfondersteunende proses. Die membraanpotensiaal is die elektriese spanning van die selmembraan – dit ontstaan deur verskillende konsentrasies van positiewe en negatiewe ione (elektriese ladings) aan weerskante van die membraan: aan die buitekant is daar meer positiewe ione (veral natriumione) as aan die binnekant (die sitoplasma, met veral kaliumione).

In ’n sel se membraan is spanningsgehekte ioonkanale wat toe is wanneer die membraanpotensiaal naby die ruspotensiaal van die sel is: ongeveer -70 millivolt (mV) ten opsigte van die eksterne omgewing. Deur die binding van die senuoordraer word die kanale geopen, waardeur die membraanpotensiaal verander; die geleibaarheid vir ’n ioon (meestal natrium) verander en dit stroom die sel binne. Deur dié instroming styg die membraanpotensiaal tot ’n bepaalde grenswaarde van ongeveer -50 mV. 
Wanneer hierdie grenswaarde bereik word, begin ’n proses van selfversterkende aktivering. Hierdeur styg die membraanpotensiaal nog verder tot ’n waarde van ongeveer +25 mV; die sel is nou gedepolariseer. 

As dit die enigste kanale sou wees, sou die gedepolariseerde toestand eindeloos gehandhaaf gewees het, maar om weer te repolariseer, gaan ’n tweede soort kanaal oop, naamlik die kaliumkanale. Dit lei tot die uitstroming van kaliumione en ’n daling van die membraanpotensiaal. Sodra die potensiaal weer onder die grenswaarde daal, gaan die kaliumkanale weer geleidelik toe todat die ruspotensiaal weer bereik word.

Senuoordraers word gewoonlik deur die presinaptiese neuron vrygestel. Hulle bind dan aan reseptore op die postsinaptiese sel. Dit is hierdie binding wat die ioonkanale in laasgenoemde sel se membraan open en die membraanpotensiaal laat styg indien die sinaps opwekbaar (eksitatories) is. As die binding die potensiaal laat daal, is die sinaps inhiberend. 



</doc>
<doc id="122135" url="https://af.wikipedia.org/wiki?curid=122135" title="Oeuvre van Barbara Cartland">
Oeuvre van Barbara Cartland

Die artikel bevat lys van boeke wat deur Barbara Cartland geskryf is.


</doc>
<doc id="122138" url="https://af.wikipedia.org/wiki?curid=122138" title="Enrico Caruso">
Enrico Caruso

Enrico Caruso (1873–1921) was 'n Italiaanse operasanger. Hy word as een van die beste tenore van die 20ste eeu beskou. Caruso was een van die eerste operasangers wat albums gemaak het. Dit het hom wêreldwyd beroemd gemaak.

Enrico Caruso is op 25 Februarie 1873 in Napels in Italië gebore en hy begin sy loopbaan daar in 1894. Hy behaal sy eerste groot sukses 'n jaar later in Milaan, waar hy sy eerste twintig opnames maak. Sy eerste grammofoonplaat, ook die eerste in die geskiedenis, was in 1902 ("Enrico Caruso" met Vesti la Giubba uit I Pagliacci) waarvan 1,2 miljoen eksemplare verkoop is.

In 1903 vertrek hy na New York Stad om daar by die Metropolitaanse Operahuis op te tree. In dieselfde jaar begin hy met grammofoonopnames vir die "Victor Talking Machine Company". Hy het tot 1920 aan hierdie orkes en opnamebedryf verbonde gebly.

Caruso se repertoire omvat ongeveer sestig operas, die meeste in Italiaans, hoewel hy ook in Frans en Engels gesing het (met 'n sterk Italiaanse aksent). Hy het ook 'n repertoire van ongeveer 500 liedere gehad, wat klassieke tot tradisionele Italiaanse volksliedjies met populêre musiek ingesluit het.

Caruso het in 1987 'n "Grammy Lifetime Achievement Award" ontvang. Hy is op 2 Augustus 1920 in Napels aan buikvliesontsteking oorlede. Hy was 48 jaar oud.

Sy lewe was die onderwerp van die film "The Great Caruso" uit 1951, waarin die bekende tenoor Mario Lanza die rol van Enrico Caruso vertolk. Ou opnames van Caruso is ook in die film "Match Point" van Woody Allen uit 2005 gebruik.



</doc>
<doc id="122148" url="https://af.wikipedia.org/wiki?curid=122148" title="Kasjmiri">
Kasjmiri

Kasjmiri (कॉशुर, کأشُر) is 'n Indo-Ariese taal wat deur sowat 5,5 miljoen mense in Noordwes-Indië en Noordoos-Pakistan, veral in die omstrede gebied Kasjmir, gepraat word. Kasjmiri is een van die amptelike tale van Indië naas Engels en Hindi. Kasjmiri word in beide die Perso-Arabiese en die Devanagari-alfabet, 'n Brahmi-skrif uit die Indiese skriffamilie, geskryf. Voorheen is die Sharada-skif gebruik. Kasjmiri is verreweg die belangrikste van die Dardiese tale en die enigste met 'n eie literêre tradisie.



</doc>
<doc id="122154" url="https://af.wikipedia.org/wiki?curid=122154" title="Konkani">
Konkani

Konkani (कोंकणी, "Kōṅkaṇī", [kõkɳi]) is 'n Indo-Ariese taal wat deur sowat 6 miljoen mense in Suidwes-Indië gepraat word, veral in die deelstaat Goa asook die aangrensende deelstate Karnataka en Maharashtra. Konkani is een van die amptelike tale van Indië naas Engels en Hindi. Konkani word in Devanagari geskryf, 'n Brahmi-skrif uit die Indiese skriffamilie. Dit is nou verwant aan Marathi en word soms as 'n dialek van dié taal beskou. Ander verwante tale sluit in Dhivehi op die Maledive en Singalees op Sri Lanka.



</doc>
<doc id="122158" url="https://af.wikipedia.org/wiki?curid=122158" title="Maxine Case">
Maxine Case

Maxine Case (1976-) is ’n Suid-Afrikaanse skrywer van romans en kortverhale. Haar debuutroman, "All We Have Left Unsaid", is in 2007 met die Statebondskrywersprys vir die beste eerste boek in Afrika bekroon. In dieselfde jaar is dit (saam met Kgebetli Moele se "Room 207") met die Herman Charles Bosman-prys bekroon.

Case is op 17 Januarie 1976 in Kaapstad gebore. Sy het vir verskeie Suid-Afrikaanse tydskrifte geskryf en ook 'n maandelikse kolom, ""The Last Word"", in "Soul"-tydskrif behartig. Sy het al by 'n uitgewery sowel as 'n NRO in Kaapstad gewerk, waarna sy met behulp van 'n beurs 'n M.A.-graad in kreatiewe skryfkuns in New York verwerf het. Daarna het sy kreatiewe skryfwerk gedoseer en werkswinkels in verskeie lande oor die wêreld aangebied.

Haar boeke is al in verskeie tale vertaal (waaronder Nederlands, Japannees en Mandaryns).



</doc>
<doc id="122161" url="https://af.wikipedia.org/wiki?curid=122161" title="Ekangala">
Ekangala

Ekangala is 'n groot dorpsgebied wat onder die Stad Tshwane Metropolitaanse Munisipaliteit in Gautengprovinsie van Suid-Afrika val. Dit lê diep op die grens met Mpumalanga na die ooste.



</doc>
<doc id="122163" url="https://af.wikipedia.org/wiki?curid=122163" title="Boomspitsmuis">
Boomspitsmuis

Die boomspitsmuise (Scandentia) is 'n klein orde soogdiere wat tot die Euarchontoglires behoort. Die orde het net een familie, vyf onlangse genusse en ongeveer 16-19 spesies. Hulle kom van Indië en die suidweste van China tot die Filippyne en die Indonesiese eiland Borneo voor. Die meeste spesies word op Borneo aangetref en dit is dalk waar hulle ontstaan het. Daar is egter ook fossiele van hulle uit die paleoseen van Noord-Amerika en Europa. 

Hulle is verwant aan die Dermoptera en aan die primate. Nes by die mens is hulle oogkasse met been omgewe. Die mannetjie het 'n balsak (skrotum) en daar is ooreenkomste in party slagare.

Hulle word "tupaya" genoem, maar hierdie naam beteken ook "eekhoring". Hulle lyk taamlik soos eekhorinkies, maar die voorpote het vyf tone pleks van vier. Hul tandformule is 2/3 1/1 3/3 3/3 = 38. Hulle het groot oë en kan goed hoor. Hulle is hoofsaaklik dagdiere en kom in loofbosse voor. Van hulle is boombewoners. Hulle vreet vrugte en sade maar soms ook klein diertjies. Die wyfie versorg die kleintjies in hul eie nes, wat apart van haar eie nes is.


</doc>
<doc id="122165" url="https://af.wikipedia.org/wiki?curid=122165" title="Prins Albertweg">
Prins Albertweg

Prins Albertweg is 'n gehuggie geleë in Laingsburg Plaaslike Munisipaliteit, Wes-Kaap.

Die nedersetting van Prins Albertweg het sy bestaan te danke aan die roete wat deur Eerste Minister John Molteno gekies is in 1872 vir die Kaapse Regeringspoorweë se weshooflyn en sy stasies, vanuit Kaapstad na die diamantvelde by Kimberley.

'n Stasie is gebou op hierdie spesifieke punt deels as gevolg van sy ligging ongeveer halfpad tussen Beaufort-Wes en Laingsburg, en 'n pad wat loop na Prins Albert, aan die voet van die Swartberge, 40 km na die suide. Hierdie pad het dus die naam van Prins Albertweg (nou die R407) gekry, en die stasie is dieselfde naam gegee, as "Prince Albert Road". Daar het gou 'n klein dorpie ontwikkel rondom die stasie; uit hierdie het die moderne dorp gegroei.

Dit is vandag bekend vir sy fossielroetes in die omliggende Karoo. Die kunstenaar Jan Schoeman ("Outa Lappies") was moontlik die dorp se beroemdste inwoner. Hy was 'n kunstenaar, herwinner en filosoof, wat aangewys is as die Wes-Kaapse Toerisme-persoonlikheid van die Jaar in 2000. Hy is op 7 Julie 2011 oorlede.


</doc>
<doc id="122169" url="https://af.wikipedia.org/wiki?curid=122169" title="Lagomorpha">
Lagomorpha

Die Lagomorpha is 'n orde soogdiere wat tot die Euarchontoglires behoort. Hierdie groep bevat die pika's en die hase en konyne.

'n Eenvoudige kladogram


</doc>
<doc id="122170" url="https://af.wikipedia.org/wiki?curid=122170" title="Zalambdalestes">
Zalambdalestes

Zalambdalestes is 'n fossiele soogdierspesie wat tot die Eutheria behoort. Daar is fossiele van hoë kwaliteit van hierdie diertjie uit die kryt-periode (vroeë Campanium) van die Gobi-woestyn van Mongolië bekend. Meer as twintig fossiele is gevind tydens verskeie ekspedisies. Die eerste bioloë wie dit beskryf het was Gregory en Simpson in 1926.

Zalambdalestes was ongeveer 20 cm lank en moes soos 'n skeerbekmuis gelyk het en van insekte geleef het. Sy skedel is amper 50 mm lank en hy het 'n aantal primitiewe kenmerke. Dit is ook bekend dat Zalambdalestes epipubiese beendere gehad het, wat vandag by buideldiere maar nie by plasentale soogdiere aangetref word nie. Hoewel dit duidelik is dat Zalambdalestes by die Eutheria gereken moet word en nie by die Metatheria, die voorouers van die buideldiere nie, kan hierdie spesie waarskynlik nie by die Placentalia-kroongroep van die Eutheria gereken word nie waartoe alle huidige plasentale soogdiere behoort.


</doc>
<doc id="122172" url="https://af.wikipedia.org/wiki?curid=122172" title="Eutheria">
Eutheria

Eutheria (die 'regte diere') is 'n klade van die soogdiere waartoe alle plasentale soogdiere behoort. Die twee terme Placentalia en Eutheria word dikwels as sinonieme gebuik, maar die eerste Eutheria behoort waarskynlik nie tot die plasentale kroongroep nie. 'n Goeie voorbeeld is Zalambdalestes wat nog epipubiese beendere gehad het, wat later die Placentalia verloor het, omdat dit die geboorte van groot babas moeilik maak.

Die belangrikste verskil tussen plasentale soogdiere en hulle newe die buideldiere vandag is in die struktuur van die plasenta. By die buideldiere is dit net 'n dooiersak soos in 'n eier. By die plasentadiere staan dit die uitwisseling van stowwe tussen die ma se bloed en die embrio s'n toe. Ongelukkig fossiliseer plasenta's eintlik nooit. Fossiele moet op ander kriteria beoordeel word. Metatheria, waartoe die buideldiere behoort en Eutheria verskil byvoorbeeld in hulle tandformule.

Die Eutheria is een tak van die Theria en is die sustergroep van die Metatheria wat die buideldiere bevat. Die vroegste Eutheria is in die Jura van China gevind: "Juramaia sinensis". Molekulêre navorsing lewer 'n datum vir die splitsing Methateria-Eutheria van >150 mj. Saam met die ouderdom van "Juramaia" (160 mj) dui dit op splitsingsdatum van 180-160 mj gelede. Die Eutheria het waarskynlik 'n (klein) deel van die fauna van die midde-Jura tot die Vroeë kryt gewees, tenminste in Asië en moontlik in die hele noordelike halfrond, maar hulle verskeidenheid was nie groot nie. In die midde-Kryt het dit verander. Daar het 'n skielike ontwikkeling plaasgevind en in die Late kryt is daar 'n aansienlike verskeidenheid. Hulle is nogtans meestal klein diertjies en fossiele is seldsaam. 

Ná die Kryt-Paleogeen-uitwissing verander dit dramaties. Soogdiere so groot as 'n vark soos die Taeniodonta verskyn binne 0,5 miljoen jaar hierná en in die Paleoseen en nog meer die Eoseen is daar 'n enorme verskeidenheid aan vorms. Van hulle behoort tot die kroon-Plasentalia. Hiervan het die DNS-navorsing aangetoon dat daar vier groot groepe is: die Xenarthra (Suid-Amerika), Afrotheria (veral Afrika) en Laurasiatheria en Euarchontoglires (oorspronklik van die noordelike kontinente). Maar daar is nog ouer groepe in die Paleoseen teenwoordig wat buite hierdie vier kroongroepe behoort. Talle groepe in die Paleoseen -in die kroon of daarbuite- het later uitgesterf en die DNS-navorsing kan nie help om te bepaal tot watter lyn hulle behoort nie. Op hierdie gebied word vandag (2017) nog navorsing gedoen.

Wanneer die kroon-Plasentalia verskyn het, is ook nie heeltemal duidelik nie. Die genetiese inligtings sê reeds in die Kryt, maar die fossiele is minder duidelik. 'n Fossiel uit die Kryt soos "Purgatorius" is lank as 'n vroeë Primaat gesien -'n orde binne die Euarchotoglires- maar 'n onlangse ontleding van 177 taksa plaas dit buite die kroongroep. Alle huidige Plasentalia het 'n plasenta wat vivipare geboortes moontlik maak, maar op watter punt in die Eutheria se geskiedenis dit ontstaan het, sal dalk nooit duidelik word nie, omdat plasentas nie fossiliseer nie. Dit is seker moontlik dat party van die vroeë Eutheria nes die buideldiere nog ovovivipaar (of selfs ovipaar soos die eendbekdier) was.

Die taksonomie van die vroeë Eutheria wat buite die kroon-Plasentalia val is hoegenaamd nie duidelik nie (2017), maar hier is 'n vereenvoudigde kladogram met party vorms. (Na Halliday 2015)


</doc>
<doc id="122173" url="https://af.wikipedia.org/wiki?curid=122173" title="Nuwe Eersterus">
Nuwe Eersterus

Nuwe Eersterus is 'n dorp in die noordweste van Gauteng, Suid-Afrika, sowat 39 km noordwes van Pretoria. Dit word begrens in die weste deur Soshanguve en die ooste deur Hammanskraal. Die dorp is algemeen bekend as "Eersterus".

Dit is opgeneem in die Gautengprovinsie in 2004 onder die jurisdiksie van die Tshwane Metro.

Die mees gesproke tale is Tswana, Noord-Sotho, Tsonga en Ndebele.

Die dorp is verdeel in blokke A, B, C, D1, D2, E, F1, F2, F3, F4 en Soutpan en Marikana informele nedersetting. Die Tswaing-kratermuseum is ook geleë in Nuwe Eersterus.


</doc>
<doc id="122174" url="https://af.wikipedia.org/wiki?curid=122174" title="Onderstepoort, Gauteng">
Onderstepoort, Gauteng

Onderstepoort is geleë in die noorde van Pretoria, Gauteng, Suid-Afrika.

Onderstepoort Veeartsenykundige Instituut en die Universiteit van Pretoria se Fakulteit Veeartsenykunde, wat gestig is deur Sir Arnold Theiler, is ook hier geleë. Die instituut is bekend vir tropiese siektenavorsing, en die fakulteit veeartsenykunde het sterk bande met die Koninklike Kollege van Veeartsenykunde in die Verenigde Koninkryk. 

Die Veeartsenykundige Navorsingsinstituut Onderstepoort het sedert sy totstandkoming in 1908 ŉ onontbeerlike rol gespeel op die gebied van dieregesondheid in Suid-Afrika. Die stigter van Onderstepoort, sir Arnold Theiler, was een van die pioniers op veeartsenykundige gebied in Suid-Afrika. Sedertdien het groot uitbreiding plaasgevind en vandag beskik die instituut oor 'n groot personeel en gebouekompleks. 

Die taak van Onderstepoort bly steeds om die veestapel in die land teen siektes te beskerm. Met hierdie doel voor oë word werksaamhede van die instituut onderverdeel in afdelings vir navorsing, diagnostiek en entstofproduksie. Die Veeartsenykundige Navorsingsinstituut Onderstepoort is ongeveer 11 km noord van Kerkplein in Pretoria geleë. 

Sedert sy stigting in 1908 het die instituut 'n onontbeerlike rol op veeartsenykundige gebied in Suid-Afrika gespeel en het die naam Onderstepoort sinoniem geword met navorsing op en die beheer oor 'n groot verskeidenheid van dieresiektes. Onderstepoort het tot stand gekom as 'n uitvloeisel van die krisis waarin die land se vee stapel gedompel was nadat runderpes in die laaste dekade van die 19e eeu in Suid-Afrika uitgebreek het. 

Vandag is die meeste van die akute probleme waarmee die oorspronklike veeartsenykundige pioniers te kampe gehad het, grootliks onder beheer of uitgeskakel. Nogtans bly die aanvanklike doelstellings vir die stigting van Onderstepoort steeds van krag, naamlik die beskerming van die veestapel in Suid-Afrika teen siektes en die skep van optimale toestande vir die produksie en reproduksie van hierdie diere.

Afrika is deur die eeue deur 'n groot verskeidenheid van dieresiektes geteister en Suid-Afrika het die gevolge hiervan nie vrygespring nie. Veeartsenykundige navorsing en die beheer van dieresiektes in Suid-Afrika het egter nie 'n baie lang geskiedenis nie en die eerste veeartse in Suid-Afrika het eers in die sewentigerjare van die vorige eeu begin praktiseer. 

Die bekendste van hierdie vroeë pioniers was Arnold Theiler. Hy is in 1867 in Switserland gebore en het na sy opleiding as veearts op 24- jarige ouderdom na Suid-Afrika geïmmigreer. Twee jaar later het hy vir die eerste keer bekendheid verwerf vanweë sy betrokkenheid by die vervaardiging van 'n entstof teen die pokkevirus nadat die siekte in 1893 in Johannesburg uitgebreek het. 

In 1896 het runderpes Suid-Afrika van die noorde af binnegedring en pres. Paul Kruger van die ZAR het Theiler gevra om die omvang van die siekte te bepaal. In die volgende twee jaar het hy net soos die wêreldbekende Robert Koch en 'n aantal ander kollegas baanbrekerswerk op die gebied van die bekamping van die siekte gedoen. Hierdie gebeure het die aandag gevestig op die noodsaaklikheid van navorsing en siektebeheer in ŉ ontwikkelende landbouland soos Suid-Afrika. 

In 1896 is Theiler aangestel as staatsveearts met die titel "veeartsenykundige bakterioloog" en in 1898 is daar ŉ klein laboratorium by Daspoort naby Pretoria tot sy beskikking gestel. Hoewel die Anglo-Boereoorlog kort daarna uitgebreek het, is Theiler na die oorlog weer in dieselfde pos aangestel en kon met die navorsing voortgegaan word. 

Ondanks die swak ligging en die beperkte geriewe van die Daspoortlaboratorium het Theiler en sy personeel werk van hoe gehalte gelewer, Die destydse Transvaalse regering was so beïndruk dat ŉ groot bedrag geld bewillig is vir die oprigting van 'n meer geskikte navorsingsinrigting. Die keuse het geval op 'n plaas van ongeveer 200 ha noord van Pretoria, De Onderstepoort. Die bouwerk is in 1908 voltooi en Theiler en sy personeel het die gebou wat tans as die Hoofgebou bekend is, betrek. 

Die destydse personeel het bestaan uit 5 veeartse en 5 laboratoriumassistente. Omdat daar so min bekend was oor die groot verskeidenheid van dieresiektes in Suid-Afrika het die klem in die navorsing aanvanklik geval op die siektes wat van die grootste ekonomiese belang was. Dit het dus hoofsaaklik die siektes ingesluit wat met 'n hoë morlaliteit gepaard gegaan het. Vanweë beter voorsorgmaatreëls is die meeste van die ernstiger siektes redelik doeltreffend bekamp en val die klem vandag meer op die baie belangrike erosiesiektes.

Onderstepoort het deur die jare groot vooruitgang gemaak en die instituut bestaan vandag uit 17 verskillende afdelings en 'n onafhanklike entstoffabriek, wat verantwoordelik is vir die vervaardiging van 'n groot verskeidenheid voorkomende entstowwe. Die aktiwiteite van Onderstepoort kan onderverdeel word in drie onderafdelings, naamlik navorsing, diagnostiek en entstofproduksie, Velddiagnostiek is die verantwoordelikheid en funksie van die staatsveeartse van die Veeartsenydiens, 'n afdeling van die Departement van Landbou en Visserye. 

'n Groot deel van die analitiese werk en die identifikasie van siekteveroorsakende agense word egter met behulp van die gesofistikeerde tegnieke wat op Onderstepoort beskikbaar is, uitgevoer. Vir hierdie doel word ŉ belangrike deel van die werk toegespits op die ontwikkeling van nuwe en verbeterde diagnostiese tegnieke. 

Benewens hierdie funksies sentreer die navorsing om 'n groot verskeidenheid van verskillende veeartsenykundige probleme, soos infektiewe siektes wat veroorsaak word deur bakterieë, virusse en ander mikroörganismes, siektes wat met bosluise geassosieer en deur bosluise oorgedra word, infektiewe oorsake van steriliteit en aborsie, mastitis, siektes van intensiewe boerdery, met ingebrip van die van pluimvee, asook die vergiftiging van diere deur verskillende plante en chemikalieë. Van deurslaggewende belang in die bekamping van dieresiektes is voorkomende immunisasie. Vir hierdie doel word navorsing op Onderstepoort gedoen in verband met die ontwikkeling van entstowwe. 

Entstofproduksie word self behartig in 'n entstoffabriek waar 47 verskillende voorkomende entstowwe geproduseer word. Hiervan is 26 bedoel as entstowwe teen bakteriese siektes, 16 teen virussiektes, 3 teen rickettsia en 2 teen protosoë siektes. 

Gedurende 1981/82 is ongeveer 170 miljoen dosisse van hierdie verskillende entstowwe verkoop, waarvan sowat 10 % aan buur- en ander lande gelewer is. Benewens hierdie funksies hou Onderstepoort ook 'n wakende oog oor die doeltreffendheid en veiligheid van sekere veegeneesmiddels. Die instituut het sy eie wetenskaplike tydskrif "The Onderstepoort Journal of Veterinary Research", wat kwartaalliks uitgegee en na omtrent alle dele van die wêreld versprei word, 'n aanduiding van die beroemdheid van hierdie instituut.



</doc>
<doc id="122175" url="https://af.wikipedia.org/wiki?curid=122175" title="Kastor en Polluks">
Kastor en Polluks

Kastor en Polluks (Oudgrieks: "Κάστωρ καὶ Πολυδευκής") is tweelingbroers in antieke Griekse en Romeinse verhale wat talle avonture beleef het. Die sterregroep die Tweeling is na hulle genoem. Saam staan hulle as die Dioskuri ("seuns van Zeus") bekend. Hulle was die kinders van Leda. Hul tweelingsusters was Helena van Troje en Klutemnestra.

Daar is verskillende stories oor die tweeling se herkoms. Die bekendste storie is dié van Leda en Zeus. Leda, die vrou van koning Tundareus van Sparta, het 'n verhouding met Zeus, wat haar gereeld in die gedaante van 'n swaan kom opsoek. Danksy hierdie verhouding lê Leda twee eiers, waaruit Kastor en Polluks gebore word. Kastor was die seun van Tundareus en Polluks die seun van Zeus.

Kastor en Polluks was in talle mites en sages van die Griekse wêreld betrokke. Hulle was onder meer metgeselle van Jason in sy soeke na die Goue Vlies. Pollux was 'n uitmuntende bokser en verslaan koning Amukos in 'n boksgeveg. Amukos wou die Argonoute verhinder om hul reis voort te sit.

Toe Kastor sterf omdat hy ’n sterflike was, het Polluks by sy pa, Zeus, gesmeek dat hy Kastor onsterflik maak. Zeus het dit gedoen deur hulle in die lug te verenig. Die helderste sterre van hierdie sterrebeeld is dan ook Kastor en Polluks. Volgens Romeinse tradisie het hulle van die hemel gekom om die Romeine te help om die stryd teen die Latyne by die Regillus-meer te wen. Daarom is hulle in Rome vereer.

Kastor en Polluks is ook twee berge in die bergmassief van die Monte Rosa op die grens van Italië en Switserland.


</doc>
<doc id="122178" url="https://af.wikipedia.org/wiki?curid=122178" title="Rooiaasblom">
Rooiaasblom

Die Rooiaasblom ("Stapelia leendertziae") is 'n vetplant wat in Suid-Afrika in Gauteng, KwaZulu-Natal, Limpopo en Mpumalanga voorkom, asook in Swaziland en Zimbabwe. Hierdie spesie is genoem na mev. R. Leendertz wat dit in 1909 naby Heidelberg in die Transvaal ontdek het. Dit staan ook bekend as die aaskelk of aasklok.

Die stingels is liggroen of rooierig en is vierhoekig. Dit dra donkerrooi klokvormige blomme, 7 tot 12 cm lank, in die laat somer. 


</doc>
<doc id="122180" url="https://af.wikipedia.org/wiki?curid=122180" title="Vier-en-twintig Riviere">
Vier-en-twintig Riviere

Vier-en-twintig Riviere is 'n rivier en boerderystreek tussen Porterville en Gouda in die Wes-Kaap.

Die rivier ontspring aan die westekant van die Groot-Winterhoekberge en aan die voet van die berge verdeel dit in verskeie strome. Die R44-pad kruis op 68 m bo seevlak die hoofstroom tussen Saron en Halfmanshof. Kort daarna sluit dit by die Bergrivier aan. Net na hierdie samevloeiing gaan die spoorlyn tussen Hermon en Porterville oor die Bergrivier.

In 1706 word die eerste wei-lisensies in die gebied aan J.S. Botma en B.P. Blom toegeken. Teenswoordig word hier met koring, tafeldruiwe, sitrus en olywe geboer. Sedert 1971 voer 'n kanaal van 22 km lank water uit die rivier na die Voëlvleidam.


</doc>
<doc id="122181" url="https://af.wikipedia.org/wiki?curid=122181" title="The Cat in the Hat">
The Cat in the Hat

The Cat in the Hat is ’n gewilde kinderboek deur die Amerikaanse skrywer Dr. Seuss wat in rymformaat geskryf is en sketse bevat. Die boek is die eerste keer in 1957 gepubliseer. Dit vertel die verhaal van ’n vreemde kat wat ’n hoë rooi-en-wit hoed dra en hom met allerlei truuks besig hou. Dieselfde karakter maak sy verskyning in ander van Dr. Seuss se boeke.

Seuss skryf die boek nadat hy uitgedaag is om 'n storie te skryf waarvan jong lesers sal hou. Hy het 'n lys van 438 woorde ontvang wat kinders moet ken, en is vertel dat hy geen ander woorde mag gebruik nie. Toe die storie voltooi is, het dit 223 woorde vanaf hierdie lys bevat.

Meer as 11 miljoen kopieë van die boek is gedruk. Dit is in meer as 12 verskillende tale vertaal. Die verhaal is ook vir televisie, rolprente en die verhoog aangepas.

Twee kinders word op 'n reënerige dag alleen by die huis gelos. Hulle word deur 'n kat besoek wat 'n rooi-en-wit gestreepte hoed met 'n rooi strikdas dra. Die kat voer allerhande truuks uit om die kinders te vermaak, ten spyte van hul vis se herhaalde besware. Hy balanseer 'n koppie, 'n koek, 'n sambreel en ander dinge terwyl hy op 'n bal staan. Die kat gaan haal 'n boks van buite. Binne in is twee kreature, genaamd "Thing One" en "Thing Two". Hierdie kreature begin vlieërs in die huis te vlieg. Die kinders vang die kreature met 'n net. Die huis is 'n gemors, maar die kat ruim dit op. Dan vertrek hy net voor die kinders se ma tuiskom.


</doc>
<doc id="122184" url="https://af.wikipedia.org/wiki?curid=122184" title="Onverwacht, Gauteng">
Onverwacht, Gauteng

Onverwacht is 'n dorp in die Tshwane Metro in die Gautengprovinsie van Suid-Afrika. Die nedersetting is ongeveer 40 km noord-oos van Pretoria geleë, naby die myndorp Cullinan.

Onverwacht is in 1886 deur pres. Paul Kruger gestig. Tydens die Tweede Vryheidsoorlog is aan die plaaslike swart mense hul eie grond belowe as hulle die Boere in die oorlog sou help, en die belofte is nagekom ten spyte daarvan dat die Boere verslaan is. Die dorp is ook die plek van die Slag van Onverwacht, wat op 4 Januarie 1902 plaasgevind het.

Vandag is Onverwacht die tuiste van ongeveer 100 swart Afrikanerfamilies. Die plaaslike inwoners het 'n petisie aan die regering gerig om hul dorp as 'n erfenisterrein te verklaar.



</doc>
<doc id="122185" url="https://af.wikipedia.org/wiki?curid=122185" title="Lukasrandtoring">
Lukasrandtoring

Die Lukasrandtoring (voorheen bekend as die John Vorster-toring) is 'n toring in Lukasrand, Pretoria, Suid-Afrika. Dit is 'n mikrogolftoring wat aan Telkom behoort, en is opgerig om Pretoria en Johannesburg telefonies met die res van die land te verbind. Die toring, ontwerp deur mev. Helmtraud Lendorp, is 187 m hoog en is in 1978 voltooi. Dit betaan uit 'n 30 m staalmas gemonteer op 'n 157 m betonstruktuur. 

In 2009 is 'n 24 m, agt verdieping hoë veselglas sokkerbal vir die 2010 FIFA Sokker-Wêreldbekertoernooi tydelik op die toring aangebring. 



</doc>
<doc id="122186" url="https://af.wikipedia.org/wiki?curid=122186" title="Carl Ditters von Dittersdorf">
Carl Ditters von Dittersdorf

Carl Ditters von Dittersdorf (2 November 1739 – 24 Oktober 1799) was 'n Oostenrykse komponis en violis.



</doc>
<doc id="122187" url="https://af.wikipedia.org/wiki?curid=122187" title="Gabriel Fauré">
Gabriel Fauré

Gabriel Urbain Fauré (Frans: [ɡabʁiɛl yʁbɛ̃ fɔʁe]; 12 Mei 1845 – 4 November 1924) was 'n Franse Romantiekkomponis, orrelis, pianis, en onderwyser.



</doc>
<doc id="122188" url="https://af.wikipedia.org/wiki?curid=122188" title="Maurice Ravel">
Maurice Ravel

Joseph Maurice Ravel (Frans: [ʒɔzɛf mɔʁis ʁavɛl]; 7 Maart 1875 – 28 Desember 1937) was 'n Franse komponis, pianis, en orkesleier.

Hoewel Maurice Ravel se naam meestal saam met die van Debussy genoem word, was hy tog 'n selfstandige figuur wat die Franse musiek met werke van groot oorspronklikheid verryk het, veral deur sy besondere orkestrasievermoë.

Maurice-Joseph Ravel is op 7 Maart 1875 in Ciboure (Suid-Frankryk) as die seun van 'n Switserse vader en ŉ Baskiese moeder gebore. Dit was ŉ kunssinnige gesin en die jong Ravel se musiektalente is deur sy vader aangemoedig en deur sy moeder se Spaanse agtergrond beïnvloed. In 1889, toe hy 14 jaar oud was, het sy formele musiekopleiding aan die Paryse Konservatorium begin. 

Gedurende die jare wat hy daar gestudeer het, het hy van sy bekendste werke gekomponeer, byvoorbeeld die "Pavane pour une" "infante défunte" ("Pavane vir ŉ ontslape prinses") en die Sonatine vir klavier. Hierdie vroeë komposisies van die jong Ravel toon buitengewone volwassenheid en afgerondheid. Toe sy derde poging ter verowering van die gesogte Prix de Rome misluk het (omdat sekere jurielede sy musiek as te "gevorderd" beskou het), het dit 'n skandaal tot gevolg gehad waardeur die direkteur van die konservatorium gedwing is om te bedank. 

Hy is opgevolg deur die komponis Gabriel Fauré (1845- 1924), onder wie Ravel komposisie gestudeer het. Afgesien van Fauré se invloed, het Ravel ook in die musiek van Saint-Saëns, Chabrier, Debussy, Satie en van die Russiese meesters belang gestel. Sy klavierwerk "Jeux d'eau" ("Fonteine"; 1901) en die Strykkwartet (1903) het wye belangstelling geniet. 

"Shéhérazade" (1903), ŉ liedersiklus vir sopraan en orkes, "Histoires naturelles" (1907), 'n liedersiklus met klavierbegeleiding, en "L'Heure espagnole" ("Die Spaanse uur"; 1907), 'n komiese opera, lewer almal bewys van Ravel se gewaagde hantering van die stem, onder meer deur die sogenaamde quasi parlando (kwasi-praatstyl), en van die harmoniese gewaagdheid wat so kenmerkend vir sy werk is. 

Sy tweede opera, "L 'Enfant et les" "sortilèges" ("Die kind en die betowerings"; 1925) toon sy vermoë om die towerwêreld van die kind op die verhoog weer te gee. Ander verhoogwerke is sy ballet "Daphnis et Chloé", wat hy in 1912 vir Diaghilef se Ballet Russes voltooi het; "La Valse" (1920); en die hipnotiese "Bolero" (1928). Laasgenoemde orkeswerk met sy porsende ritme groei van 'n nederige pianissimo tot 'n oorweldigende crescendo en is tegelyk 'n strawwe toets vir orkestrale beheer en 'n eenvoudig en boeiende eerste kennismaking met die klassieke musiek vir die jong luisteraar. 

Afgesien van werke vir klavier soos die vierhandige klaviersuite vir kinders, "Ma Mere l’Oye" ("Moeder Gans-suite"; 1908), waarin Ravel ŉ weergalose sprokieswêreld skep; die drieledige klaviersuite, Gaspard "de la nuit" ("Gaspard van die nag"; 1908), 'n sintese van virtuositeit en verbeeldingskrag; en die "Valses" "nobles et sentimentales" ("Edel en sentimentele walse"; 1910), waarvan die dissonante tydens die première groot vermaak verskaf het, het Ravel ook twee klavierkonserte (1931) gekomponeer. 

Die Klavierkonsert in "D-majeur vir die linkerhand" het hy gekomponeer vir die pianis Paul Wittgenstein (1887-1961), wat sy regterarm in die Eerste Wêreldoorlog verloor het. (Hierdie pianis was ook die inspirasie vir klavierwerke vir die linkerhand deur Richard Strauss en Benjamin Britten.) Ravel is nooit getroud nie en moes vir 'n tyd lank as ambulansbestuurder in die Eerste Wêreldoorlog diens doen. 

In 1928 het hy Kanada en die VSA besoek, asook Engeland, waar hy 'n eredoktorsgraad in die musiek van die Universiteit van Oxford ontvang het. Ravel het nooit juis goeie gesondheid geniet nie. Na hy in 1932 in ŉ motorongeluk 'n skedelbesering opgedoen het, het hy die laaste 5 jaar van sy lewe aan 'n vorm van verlamming gely. Hy het sy spraak verloor en dit later selfs onmoontlik gevind om sy naam te teken. Hoewel sy musikale verbeelding onaangetas gebly het, het hy na sy laaste voltooide werk, die liedersiklus "Don Quichotte à Dulcinée"  (1932), geen verdere komposisies gelewer nie. 

'n Operasie om ŉ obstruksie te verwyder in 'n bloedvat wat die brein voed, het misluk en Ravel is 'n week daarna, op 28 Desember 1937, in Parys oorlede. Ravel was een van die oorspronklikste komponiste van die 20 eeu. Hy was 'n voortreflike vakman wat volmaaktheid van styl en musikale vorm nagestreef het. Liriese begaafdheid en ryke harmoniese skakering kenmerk sy werk, asook die gebruik van Middeleeuse toonlere (in die "Habernera" uit die "Rhapsodie espagnole") en die pentatoniese toonleer (in "Ma Mere l’Oye"). 

Bitonaliteit (die kombinering van 2 verskillende toonaarde) was ook nie vreemd aan hom nie. Sy onoortreflike vermos as orkestreerder en sy uitbuiting van die tegniese moontlikhede van musiekinstrumente word opvallend getoon in sy orkestrasie van Moessorgski se "Skilderye by 'n uitstalling". Verskeie van sy eie klavierwerke het hy met soveel welslae georkestreer dat etlikes, soos "Menuet" "antique" en "Le tombeau de Couperin" ("Die grafkelder van Couperin"), as orkeswerke beter bekend is.




</doc>
<doc id="122189" url="https://af.wikipedia.org/wiki?curid=122189" title="Joaquín Rodrigo">
Joaquín Rodrigo

Joaquín Rodrigo (Spaans: [xoaˈkin roˈðɾiɣo]; 22 November 1901 – 6 Julie 1999) was 'n Spaanse komponis en pianis.








</doc>
<doc id="122191" url="https://af.wikipedia.org/wiki?curid=122191" title="Demokratiese Unionisteparty">
Demokratiese Unionisteparty

Die Demokratiese Unionisteparty (Democratic Unionist Party, DUP) is 'n politieke party in Noord-Ierland wat die huidige grondwetlike status van dié land as deel van die Verenigde Koninkryk wil bewaar en uitbou en gekant is teen enige Ierse deelname aan politieke prosesse in Noord-Ierland. As sulks verteenwoordig dit veral die Protestantse element in die Noord-Ierse bevolking. 

Die party is in 1971 op die hoogtepunt van die onluste in Noord-Ierland, die sogenaamde "Troubles", gestig deur Ian Paisley, 'n predikant in die "Free Presbyterian Church of Ulster". Die party het hom destyds as "regsgesind" ten opsigte van grondwetlike kwessies en as "linksgesind" ten opsigte van sy maatskaplike politiek beskryf. Sterk historiese bande met Paisley se kerk word weerspieël in die DUP se beleid. So is Demokratiese Unioniste tans gekant teen die wettiging van aborsie en selfdegeslaghuwelike in Noord-Ierland. 

Die DUP het, met Arlene Foster as sy huidige leier, tot die invloedrykste Unionisteparty gegroei wat in die algemene Noord-Ierse verkiesings van 2017 die meeste setels (28) in die Noord-Ierse Vergadering kon verower. In die algemene Britse verkiesing, wat op 8 Junie 2017 gehou is, het die DUP met tien setels die vyfde grootste party in die Britse Laerhuis geword. Die party steun die konserwatiewe minderheidsregering van eerste minister Theresa May tydens belangrike stemmings van wedersydse belang.

Terwyl die DUP 'n meer konserwatiewe neiging met betrekking tot vroue- en LGBT-regte asook globale klimaatsverandering openbaar, plaas sy onvoorwaardelike steun vir Brexit - die Verenigde Koninkryk se opskorting van lidmaatskap van die Europese Unie wat deur sowat sestig persent van die Protestantse bevolking in Noord-Ierland gesteun word - hom in 'n moeilike posisie ten opsigte van sy plattelandse kieserbasis. 'n Doeanegrens tussen Noord-Ierland en die Republiek Ierland as EU-lidstaat sal byvoorbeeld duisende Noord-Ierse melkboere benadeel wat meer as 'n kwart van hul ru-melk aan Ierse suiwelfabrieke verkoop. Die oop grens tussen Noord-Ierland en die Suide spruit egter nie uit EU-reg voort nie, maar uit die sogenaamde "Common Travel Area (CTA)"-ooreenkoms tussen die Verenigde Koninkryk en die Republiek Ierland. 

'n Meningspeiling onder Noord-Ierse kiesers in Mei 2018 het nogtans gewys die steun om in die EU te bly is 69%. Die enigste kans op voortgesette EU-lidmaatskap, die hereniging van Noord-Ierland en die Suide, word deur 'n meerderheid kiesers in beide die Republiek Ierland en Noord-Ierland vir die nabye toekoms as onrealisties en onbekostigbaar verwerp.


</doc>
<doc id="122194" url="https://af.wikipedia.org/wiki?curid=122194" title="Carl Philipp Emanuel Bach">
Carl Philipp Emanuel Bach

Carl Philipp Emanuel Bach (8 Maart 1714 – 14 Desember 1788) was 'n Duitse musikus en komponis. Hy was die vyfde kind van Johann Sebastian Bach.



</doc>
<doc id="122195" url="https://af.wikipedia.org/wiki?curid=122195" title="The Catcher in the Rye">
The Catcher in the Rye

The Catcher in the Rye is 'n boek deur J.D. Salinger oor ’n seun, Holden Caulfield, wat uit die skool wegloop en New York toe gaan. Die boek, waarvan die titel geïnspireer is deur een van die Skotse digter Robert Burns se gedigte, "Comin' Thro' the Rye", is die eerste keer in 1951 in die Verenigde State gepubliseer. Dit is veral gewild onder jong mense omdat dit oor die probleme en ervarings van adolessente gaan.

Die boek was veral in die 1950's omstrede vanweë die growwe taalgebruik en die vrye behandeling van seks en prostitusie daarin. Sommige mense het ook gedink dat dit ander tot die pleeg van misdade sou oorhaal. Terwyl baie mense glad nie van die boek hou nie, vereenselwig jongmense (veral seuns) hulle met die storie. Om hierdie rede vereis baie skole dat hul studente die boek lees.

Ongeveer 1 miljoen kopieë van die boek word jaarliks verkoop, met totale verkope wat al oor die 65 miljoen strek. Die boek is in amper al die groot tale van die wêreld vertaal. Dit het die protagonis (hoofkarakter) van die roman oor die wêreld heen 'n ikoon van tieneropstand gemaak.

Holden Caulfield is 'n sestienjarige, depressiewe jong man van New York wat nie met homself oor die weg kan kom nie. Hy word uit 'n eksklusiewe voorbereidende skool in Pennsilvanië geskors omdat sy punte nie goed genoeg is nie. Ná 'n rusie met sy kamermaat besluit Holden om die nag vroegtydig te vertrek en weg te loop. Hy kan egter nog nie huis toe gaan nie, omdat die skool nog nie sy ouers ingelig het dat hy uitgeskop is nie. So swerf hy verskeie dae doelloos in New York rond.

In die boek vertel Holden wat in hierdie dae met hom gebeur, waaraan hy dink en hoe hy daaroor voel. Dit word 'n soektog na homself, 'n tuiste en maniere om weer geluk te vind. Daar is herhaaldelike insinuasies oor (die bedreiging van) seksuele misbruik, onder andere in hoofstuk 24. Sy neerslagtigheid lei uiteindelik tot 'n soort senuwee-ineenstorting.

Soos die storie vorder is daar aanduidings dat hy in 'n hospitaal vir sielsiekes is. Uit die laaste hoofstuk (26) blyk dit dat Caulfield sy storie aan 'n psigoanalis vertel. Die boek sluit uiteindelik in 'n psigiatriese inrigting in Kalifornië (waar hy behandel word) af.



</doc>
<doc id="122197" url="https://af.wikipedia.org/wiki?curid=122197" title="Bok Radio">
Bok Radio

Bok Radio is 'n Afrikaanstalige radiostasie wat in Kaapstad op 98.9 FM en op die internet uitsaai. Die hoof uitvoerende beampte is Wimpie van der Sandt.

Bok Radio bedryf die virtuele selfoonnetwerk Boksel.

Op 16 April 2019 onttrek Bok Radio as borg van die Ghoema-musiektoekennings nadat 'n ander borg gedreig het om te onttrek vanweë die betrokkenheid van Steve Hofmeyr by een van die genomineerde musiekvideo's.



</doc>
<doc id="122200" url="https://af.wikipedia.org/wiki?curid=122200" title="Cats">
Cats

Cats is ’n musiekblyspel wat in 1981 deur Andrew Lloyd Webber gekomponeer is. Dit is gegrond op T.S. Eliot se bundel “"Old Possum's Book of Practical Cats"”. Cats is een van die gewildste musiekteaterstukke nóg. Miljoene mense het dit al gesien.

Die eerste vertoning van Cats het op 11 Mei 1981 in die "New London"-teater in Londen se West End plaasgevind. Op 7 Oktober 1982 maak die blyspel sy Broadway-debuut in die "Winter Garden"-teater. Dit het eers op 11 Mei 2002 (na 8,949 vertonings) in Londen en op 10 September 2000 (na 7,485 vertoning) op Broadway ten einde geloop. Hiermee was dit die musiekblyspel met die langste speelvak ooit in beide Londen en Broadway gewees. Die première van die Duitse weergawe van die blyspel het op 24 September 1983 in die "Theater an der Wien" in Wene plaasgevind.

Dit was aanvanklik ook die langslopende vertoning op Broadway gewees, maar die "The Phantom of the Opera" het dit in Januarie 2006 verbygesteek. Dieselfde het in Londen gebeur, waar "Les Misérables" later meer vertonings gelewer het.

"Cats" het in 1982 die Laurence Olivier-toekenning vir Beste Nuwe Musiekblyspel gewen, asook die "Tony Award" vir Beste Musiekblyspel 1983.

Die verhaal speel op 'n vullishoop af en handel oor een aand in die lewens van die katte wat daar woon. Die katte stel hulself aan die publiek voor en verklaar dat hulle die "Jellicle Cats" is, 'n soort magiese stam van pratende katte. Laaste kom Ou Deuteronomium te voorskyn. Hy is die ouste kat, en ook die wyse leier van die groep. Hy verklaar dat vanaand 'n besondere aand is, en dat een van die katte uitverkore sal wees om herbore te word op 'n plek wat die "Heavyside Layer" genoem word.

Hierna kan gesien word hoe die katte met mekaar omgaan. Hulle maak rusie, skeer die gek en kry ongelukkies. Macavity is die boef op die stel. Die katte is bang vir hom, maar hulle weet hoe om hom te hanteer.

Aan die einde van die tweede akte maak Ou Deuteronomium bekend dat Grizabella uitverkore is. Sy sing die katte toe en verdwyn van die stel. Ou Deuteronomium hou nou sy laaste toespraak en die blyspel kom tot 'n einde.


</doc>
<doc id="122201" url="https://af.wikipedia.org/wiki?curid=122201" title="Slowdive">
Slowdive

Slowdive is 'n musiekgroep uit Reading, Verenigde Koninkryk.




</doc>
<doc id="122202" url="https://af.wikipedia.org/wiki?curid=122202" title="Tomaso Albinoni">
Tomaso Albinoni

Tomaso Giovanni Albinoni (8 Junie 1671 – 17 Januarie 1751) was 'n Venesiese komponis van die baroktydperk.



</doc>
<doc id="122204" url="https://af.wikipedia.org/wiki?curid=122204" title="Thomas Stubbs">
Thomas Stubbs

Thomas Stubbs (Londen, Engeland, 1808 – distrik Queenstown, Kaapkolonie, 1877) was ’n Stelaarsweeskind, ambagsman en aanvoerder van Stubb's Rangers.

Stubbs was die seun van John Stubbs en sy vrou, Anne Campbell. Die Stubbs-gesin wat waarskynlik uit Yorkshire afkomstig was, het in Londen gewoon toe Stubbs se vader besluit om in vennootskap met John Brown te tree en saam met die 1820-Setlaars na die Kaap te emigreer. Die gesin het met die "Northampton" na die Kaap gekom en is 'n woonplaas gegee wat so gevaarlik was dat dit bekend geword het as Forlorn Hope. Dit was naby die roete van Trompettersdrift na die Visrivier en by kleigate waarheen die Xhosa periodiek gegaan het om die rooi klei uit te grawe wat hulle vir kosmetiese doeleindes en vir handel met binnelandse stamme nodig gehad het. Handel oor die grense heen was onwettig (tot 1824), maar die digte bosse het gehelp om swart sowel as wit plunderaars en handelaars te versteek. 

In 1823 is John Stubbs gedood terwyl hy besig was met onwettige handel, en die volgende jaar is sy weduwee 'n paar maande ná die geboorte van 'n postume seun ook die lewe gelaat. Thomas Stubbs, toe nagenoeg 15 jaar oud, was die tweede oudste van die sewe weeskinders; die drie oudste seuns het 'n ambag gaan leer en die orige vier is deur bure versorg. Hierna is die gesin nooit herenig nie. John, die oudste, is gedood terwyl hy saam met die Trekkers teen die Zoeloes geveg het, maar Thomas en William wat dieselfde ambag, naamlik leerlooiery en saalmakery beoefen het, het in Grahamstad kontak behou. 

Stubbs se skoolonderrig het in Londen begin en is deur sy moeder voortgesit, maar hy was vanaf vyftienjarige leeftyd verplig om op eie bene te staan. Hy het 'n meester-ambagsman geword, is getroud kort nadat sy vakleerlingskap van sewe jaar verstryk het en het eindelik sy eie saak met 'n kapitaal van ’n sikspens begin. 

Stubbs het blykbaar begin gewoond raak aan die rustige lewe van die klein setlaarsgemeenskap toe die Sesde Grensoorlog (1834-'35) sy lewe weer ontwrig. In hierdie oorlog het sy twee beste vriende, die Shaw-broers, gesneuwel en is sy vader se vennoot, John Brown, asook sy buurman, Thomas Mahoney, vermoor. Die herinnering aan dié traumatiese ervarings het hom lewenslank bygebly. 

Volgens oorlewering kon hy 'n baie gesellige metgesel wees. Hy was hoogs intelligent, 'n lewendige storieverteller, amusante nabootser, en het die aanleg gehad om 'n begaafde skrywer te word. Hy was egter terselfdertyd dikwels bevooroordeeld, uittartend en by tye opstandig. 

Stubbs se beste jare was waarskynlik tussen 1835 en 1846 omdat dit jare van vrede was. Hy het 'n sportklub gestig om in die aangrensende boswêreld te jag en jong mans so uit die biljartsale en kroeë te hou. Dit was 'n ervaring wat Samuel Dell jare later in sy gedig "In memoriam" in gedagtenis geroep het. Gedurende die grensoorloë van 1846 (sewende) en Desember 1850 (agtste) het die beroemde Albany Rangers uit die jagklub ontstaan. Stubbs was die aanvoerder en sy broer William tweede-in-bevel van dié verdedigingsmag wat bedrewe in guerrillataktiek was. Stubbs het nooit die fout begaan om die taktiek, bedrewenheid en moed van sy Xhosa-teenstanders te onderskat nie. Hy het Albanie selde verlaat; die opvallendste uitsondering was in Maart 1851 toe hy 'n ammunisietrein veilig na Cradock deurgekry het, betyds vir die Cradock Bricks om met die voorrade na Whittlesea te jaag om dié te red. 

Stubbs se sakeonderneming het onder die lang Agste Grensoorlog (1850-53) gely en die held van drie oorloë het probleme gedurende vredestyd ondervind, want hy het geen toelae of pensioen ontvang nie. Die groot depressie in die dekade ná 1860 het dit vir Stubbs onmoontlik gemaak om voort te gaan. Gelukkig is aan sy broer William, wie se arm in Junie 1851 in 'n geveg by Theopolis vergruis is, 'n plaas toegeken, en daar op Harrison (distrik Queenstown) het Stubbs 'n heenkome gevind. Ten spyte van verminkende artritis het hy op 'n manier 'n bestaan as leerlooier gemaak tot hy in 1876 ineengestort het en die volgende jaar oorlede is. 

In sy "Reminiscences" het hy die boeiende en onthullende verhaal van sy lewe vir die nageslag op skrif gestel, volgens W.A. Maxwell in die "Suid-Afrikaanse Biografiese Woordeboek" "'n verhaal wat in die algemeen goed vertel, amusant en skerpsinnig is en plek-plek steeds die vermoë het om te ontroer."

Stubbs was met Sarah Miller van Setlaar-afkoms getroud en het vier kinders gehad.



</doc>
<doc id="122207" url="https://af.wikipedia.org/wiki?curid=122207" title="Los Angeles Times">
Los Angeles Times

Die Los Angeles Times is die vierde grootste dagblad in die Verenigde State - na "USA Today", "The New York Times" en "The Wall Street Journal" - met 'n sirkulasie van 467 309 in Mei 2016 en 'n beraamde daaglikse leserskap van 1,4 miljoen op werk- en 2,4 miljoen op Sondae. Sy webtuiste "latimes.com" het sowat 39 miljoen besoekers per maand.

Die "Los Angeles Times" het in die 1960's van 'n streekskoerant tot een van die wêreld se grootste dagblaaie ontwikkel. Sy verslaggewing is met altesaam 44 Pulitzer-pryse bekroon (waarvan die tot dusver laaste in 2016 vir die "LA Times" se nuusdekking oor die terreuraanval in San Bernardino toegeken is). Desondanks is die nuusblad se redaksiepersoneel ná die oorname deur 'n media-onderneming uit Chicago, "Tribune Publishing" en later "Tronc", verminder van 1 300 tot sowat 400, met snel-wisselende personeel en 'n geskil rondom pensioenverpligtinge ter waarde van VSA-$90 miljoen en die stigting van 'n vakbond waarin medewerkers begin organiseer het, as tekens van agteruitgang.

In Februarie 2018 het die "Los Angeles Times" sy oorname deur die farmaseutiese entrepreneur en multimiljardêr Dr. Patrick Soon-Shiong vermeld. Soon-Shiong, wat as seun van Chinese immigrante in 1952 in Port Elizabeth, Suid-Afrika gebore is en hom in die 1980's in Los Angeles gevestig het, word as die Suid-Kaliforniese metropool se rykste burger beskou. Met die aanvaarding van die oorname-aanbod ter waarde van VSA-$500 miljoen, wat ook die susterblad "San Diego Union-Tribune" insluit, het die "LA Times" ná 18 jaar se onstuimige bestuur vanuit Chicago weer 'n plaaslike eienaar.

Tydens sy eerste stadsaalbyeenkoms met die nuusblad se redaksie het Dr. Soon-Shiong op 13 April 2018 aangekondig dat die "Los Angeles Times" se historiese hoofkwartier in 'n Art Deco-gebou in die middestad van Los Angeles nog in die somer van 2018 na 'n nuwe kampus in El Segundo verskuif sal word wat tans nog in aanbou is. Die ikoniese "Los Angeles Times"-gebou teenoor Los Angeles se raadsaal, waarin die redaksie sedert 1935 gehuisves is, is deur die vorige eienaars aan die Kanadese eiendomsontwikkelaars "Onni Group" verkoop. Volgens Dr. Soon-Shiong het "Onni Group" die maandelikse huurgeld vir die redaksie se kantore met $1 miljoen verhoog. Die "LA Times" se huurkontrak loop op 30 Junie 2018 ten einde.


</doc>
<doc id="122208" url="https://af.wikipedia.org/wiki?curid=122208" title="Thomas Tallis">
Thomas Tallis

Thomas Tallis (c. 1505 – 23 November 1585) was 'n Engelse komponis.



</doc>
<doc id="122209" url="https://af.wikipedia.org/wiki?curid=122209" title="Antonín Dvořák">
Antonín Dvořák

Antonín Leopold Dvořák (8 September 1841 – 1 Mei 1904) was 'n Tsjeggiese komponis. Hy was die eerste komponis uit Boheme gewees om wêreldwye bewondering en erkenning te verkry, en was veral bekend daarvoor dat hy die materiaal voortspruitende uit volksmusiek in die taal van die 19de eeuse romantiese musiek in verweef het.

Dvořák was in Nelahozeves, ‘n Boheemse (nou Tsjeggiese) dorpie op die oewers van die Vltavarivier noord van Praag, gebore. Hy het op ‘n vroeë ouderdom met musiek kennis gemaak en het as ‘n jongeling ‘n gerekende violis geword wat bygedra het tot die maak van amateurmusiek wat die danse van plaaslike paartjies vergesel het. In 1857 het ‘n musiekonderwyser besef dat die jong Antonín die onderwyser se nederige vermoëns oorskry het, en derhalwe die ouer Dvořák oortuig om sy seun in te skryf by ‘n orrelskool in Praag. Dvořák het later sonder sy vader se finansiële bystand ‘n tweejaar kursus voltooi en die altviool in verskeie tavernes en saam met teatergroepe gespeel. Hy het sy karige salaris met die inkomste voortspruitende uit die aanbied van lesse aan ‘n paar private leerlinge aangevul.
Die 1860’s was ‘n moeilike tyd vir Dvořák, wat onder druk verkeer het m.b.t. beide sy tyd en hulpbronne, soveel so dat selfs papier en ‘n klavier ten einde hom in staat te stel om te komponeer kosbare kommoditeite was. Hy het gedurende sy latere jare gesê dat hy min kon onthou van wat hy in daardie dae geskryf het, maar teen 1864 het twee simfonieë, ‘n opera, en verskeie liedere onuitgevoer op sy tafelblad gelê. Die verskeidenheid musiek van die tydperk toon egter dat sy vroeëre musikale styl, wat geneig het na die musiek van Ludwig van Beethoven en Franz Schubert, in toenemende mate ingekleur was deur die invloed van Richard Wagner en Franz Liszt. In November 1873, toe ‘n paar suksesvolle konserte van sy werke uitgevoer is en hy ‘n mate van bekendheid in Praag verwerf het, het hy met Anna Čermáková getrou. Sodoende het ‘n buitengewoon gelukkige gesinslewe begin.

In 1875 was ‘n staatstoegif deur die Oostenrykse regering aan Dvořák toegeken. Die toekenning het hom in kontak met die groot meester Johannes Brahms gebring met wie hy ‘n noue en ryke vriendskap sou vorm. Brahms het nie slegs aan hom waardevolle tegniese raad gebied nie, maar het ook vir hom ‘n invloedryke uitgewer in die vorm van Fritz Simrock gevind. Dit was as gevolg van diè Morawiese firma se publikasie van die Morawiese Duette (gekomponeer in 1876) vir sopraan en kontralto en die Slawiese Danse (1878) vir klavierduet, dat Dvořák die eerste keer wêreldwye aandag begin trek het na homself en die musiek van sy vaderland. Die bewondering van die voorste kritici, instrumentaliste, en dirigente van die dag het voortgegaan om sy reputasie oorsee te versprei, welke sigself gelei het tot selfs groter prestasies en triomfe in sy eie land. In 1884 het hy die eerste van tien besoeke aan Engeland afgelê waar die sukses van sy werke, en vernaam sy korale werke, ‘n bron van groot trots was, alhoewel slegs die Stabat Mater (1877) en Te Deum (1892) sou voortgaan om ‘n voorste posisie te hou wat werke van hul aard betref. In 1890 het hy ‘n persoonlike triomf in Moskou gehad, waar twee konserte vir hom gereël was deur sy vriend Tsjaikofski. Die volgende jaar het hy ‘n ere-doktorsgraad van die Universiteit van Cambridge ontvang.
Dvořák het in 1892 die pos van direkteur van die nuutgestigte Nasionale Konservatoria van Musiek in New York Stad aanvaar. Hy het gedurende sy jare in die VSA so ver wes as Iowa gereis. Alhoewel hy veel gevind het wat hom geïnteresseer het en wat hom gestimuleer het in die Nuwe Wêreldse omgewing, het hy gou begin om na sy eie land te verlang, en in 1895 na Boheme teruggekeer. Die laaste jare van sy lewe het die komposisie van verskeie strykkwartette en simfoniese gedigte sowel as sy laaste drie operas voortgebring.

Bedřich Smetana, wat Dvořák se senior met sewentien jaar was, het reeds voor Dvořák die hoekstene van die Tsjeggiese nasionale musiekbeweging gelê; maar dit was aan Dvořák oorgelaat om die beweging te ontwikkel en uit te brei in ‘n indrukwekkende reeks werke wat, wat hul gewildheid betref, vinnig die van sy groot Duitse eweknieë en tydgenote geëwenaar het. Die redes vir Dvořák se gewildheid lê primêr in sy groot talent vir melodie en in die pragtige en verfrissende Tsjeggiese karakter van sy musiek, wat ‘n welkome kontras gevorm het tot die swaarder musiek van sommige van sy tydgenote.
Dvořák se tegniese begaafdheid en melodiese inspirasie het daartoe bygedra dat hy ‘n uitgebreide en groot verskeidenheid van werke kon skep. Hy het in al die musikale genres gekomponeer en het werke nagelaat wat as klassieke voorbeelde van die genre beskou word, met die moontlike uitsondering van operamusiek. Al Dvořák se volwasse simfonieë is van hoogstaande kwaliteit, alhoewel slegs die somber en melancholiese Simfonie No. 7 in D Mineur (1885) as bevredigend bevind word wat sy simfoniese struktuur sowel as sy musikaliteit betref. (dit moet verduidelik word dat Dvořák se volwasse simfonieë lank beskou was as sy No. 1 en 5, alhoewel hy vier vroeëre (en ongenommerde) simfonieë geskryf het. Al nege sy simfonieë is sedertdien van nuwe nommers voorsien; te wete van die tradisionele orde na hul ware chronologiese of opvolgorde van komposisie) Dvořák se Simfonie No. 9 in E Mineur (Van die Nuwe Wêreld; 1893) bly by verre sy bekendste werk. Die werk is tipies Boheems in sy temas. Die Simfonie No. 9 is egter op geen wyse superieur tot die Simfonie No. 6 in D Majeur (1880) of die Simfonie No. 8 in G Majeur (1889) nie en is eintlik minder tipies van die komponis as die genoemde werke. Van die vier concertos wat Dvořák geskryf het is dit slegs die Tjelloconcerto in B Mineur (1895) wat met sekerheid ‘n klassieke werk genoem kan word.
Ten spyte van die feit dat sy werk in die medium somtyds te dun en uitgerek is, is Dvořák se kamermusiek ook van hoë kwaliteit. Die Klavierkwintet in A Majeur (1887) is een van die glorieryke werke van kamermusiek, en die strykkwartette, Opusse 51 (1879), 105 (1895), en 106 (1895), die Stryksekstet, Opus 48 (1878), en die Dumky-trio, Opus 90 (1891), word almal ook hoog aangeprys. Die korale werke, uiters gewild toe hulle die eerste keer verskyn het, is ongelukkig deur die lot getref wat die meeste laat 19de eeuse korale musiek ook getref het, en tog is die Stabat Mater (1877) en Te Deum (1892) van die beter voorbeelde van hul genre. Opera bly egter die een medium wat nie wou toegifte maak aan Dvořák se aansienlike talente en genialiteit nie, alhoewel hy tien operas geskryf het, vernaam Rusalka (1900). Baie van Dvořák se mees aantreklike werke is sy lukrake, minder ambisieuse stukke, soos die Slawiese Danse (1878, 1886) en ander klavierduette, die Simfoniese Variasies (1877), die Bagatelles (1878), die Sigeuner liedere (1880), en die Scherzo Capriccioso (1883).

Dvořák se hoof tekortkominge is sy herhalende werkswyse, somtydse tekortkominge in smaak, en die swakhede in die ontwerp van sy groter werke. Sulke tekortkominge is egter nie so verdoemend indien die verbasende vrugbaarheid van sy melodie en die eenvoud en direktheid waarmee hy sy doelwitte bereik het in ag geneem word nie. Soos opgemerk kan word uit Dvořák se musiek, het hy oor ‘n aangename persoonlikheid beskik, en was hy boonop ‘n godsdienstige en besonder nederige gesinsman van eenvoudige benodigdhede, en boonop ‘n groot liefhebber van die natuur. 



</doc>
<doc id="122212" url="https://af.wikipedia.org/wiki?curid=122212" title="Johann Christian Bach">
Johann Christian Bach

Johann Christian Bach (5 September 1735 – 1 Januarie 1782) was 'n Duitse komponis. Hy was die jongste kind van Johann Sebastian Bach.



</doc>
<doc id="122215" url="https://af.wikipedia.org/wiki?curid=122215" title="Johann Christoph Friedrich Bach">
Johann Christoph Friedrich Bach

Johann Christoph Friedrich Bach (21 Junie 1732 – 26 Januarie 1795) was 'n Duitse klawesimbelspeler en komponis. Hy was die seun van Johann Sebastian Bach.



</doc>
<doc id="122229" url="https://af.wikipedia.org/wiki?curid=122229" title="John Graham">
John Graham

John Graham (of Fintry) (Dundee, Skotland, 24 Julie 1778 – Wynberg, Kaapkolonie, 17 Maart 1821) was ’n Britse offisier in Suid-Afrika en die grondlegger van Grahamstad, na wie die stad ook genoem is. 

Graham was die tweede seun van Robert Graham, laaste laird van die Fintry-landgoed en 12de verteenwoordiger van die Grahams van Fintry, in Forfarshire, noord van Glasgow, en sy eggenote, Peggy Mylne. Hy het gestam uit 'n ou en adellike geslag wat afstam van die eerste graaf van Montrose, en oorspronklik van sir William Grame, laird van Kincardine in die vroeë 15de eeu. 

Op sestienjarige leeftyd het John Graham as luitenant by die 90th Regiment aangesluit wat 'n familielid, Thomas Graham van Balgowan (later lord Lynedoch), in 1794 op die been gebring word. In 1795 vertrek hy aan die hoof van 'n afdeling na Isle de Dun aan die Franse kus, maar weens swak gesondheid het hy in die volgende jaar na Brittanje teruggekeer. Later het hy diens onder kol. Graham van Balgowan gedoen en in 1799 was hy lid van graaf Hood se ekspedisie na Toulon. In dieselfde jaar is hy aangestel as aide-de-camp van die graaf van Chatham, en in September vertrek hy na Holland.

Tot hy in 1803 na Ierland gestuur is, het hy van Oktober 1800 af met sy regiment diens gedoen op die eiland Guernsey. In Ierland het hy assistent-kwartiermeester-generaal geword en in Januarie 1806 het hy as majoor van die 93rd Regiment by Blouberg aan die Britse verowering van die Kaap gedien. Hierna het hy opdrag gekry om met behulp van lede van die Hottentotkorps wat in 1804 tydens die bewind van genl. J.W. Janssens ontstaan het, die Cape Corps (ook bekend as Cape Regiment, Hottentot Regiment of Hottentot Light Infantry) op die been te bring. 

Op 26 Januarie 1806 het hy bevelvoerder met die rang luitenant-kolonel van hierdie regiment geword wat naas die blanke burgers in die Vierde Grensoorlog (1811–'12) 'n rol van besonderse betekenis onder sy leiding sou speel. Hy het die regiment, wat tot 1811 sy hoofkwartier in die militêre kamp in Wynberg gehad het, op bekwame wyse uitgebou as 'n eenheid van die ligte infanterie wat in 'n bosryke terrein uitstekende diens sou lewer.

As gevolg van die toestand wat op die Oosgrens ontstaan het weens die aanwesigheid van Xhosa-stamme in die Suurveld, ten weste van die Groot-Visrivier, het goewerneur sir John Cradock hom op 8 Oktober 1811 as spesiale kommissaris vir militêre en burgerlike aangeleenthede in die oostelike distrikte aangestel. Ook is hy as kommandant-generaal in bevel geplaas van die burgers van die distrikte Swellendam, George, Uitenhage en Graaff-Reinet wat opgeroep is, sy eie Cape Regiment van 594 man, en 'n paar honderd troepe van ander eenhede. Hy het opdrag gekry om die Xhosa vreedsaam oor die Visrivier te laat trek of so nie met doelmatige middele binne hul eie grense te laat terugkeer. 

Graham het die militêre veldtog, die grootste van sy loopbaan, in die Vierde Grensoorlog wat in Desember 1811 begin het, volgens dr. O. Geyser in die "Suid-Afrikaanse Biografiese Woordeboek", uiters bekwaam en met sukses begin Maart 1812 beëindig. Geyser skryf: "Hy bewys in die behendige offensief wat met drie kolonnes gelyktydig uitgevoer word, sy hoedanighede en sy militêre vernuf. Bowendien slaag hy uitstekend daarin om oor die weg te kom met die burgers vir wie hy na die oorlog slegs hoë lof het. Ook vir die militêre vermoë van sy eie Cape Regiment wat onder blanke offisiere veg, betuig hy die hoogste agting." In dié oorlog het Graham dit reggekry om die Xhosa-hoofman Ndlambe en sowat 20 000 van sy volgelinge uit die Suurveld aan die Oosgrens te verdryf.

Dadelik na die oorlog het Graham voorgestel dat 'n reeks militêre poste langs die Visrivier tussen die see en die tweede binnelandse bergreeks opgerig word om die Xhosa se terugkeer te verhoed. Op 30 Maart 1812 het hy gedetailleerde opdragte uitgereik aan die bevelvoerder van die militêre poste wat tydelik opgerig is. Sir John Cradock het intussen besluit om ’n afdeling soldate in die Suurveld te plaas. Hy het Graham opdrag gegee om ’n geskikte plek vir ’n militêre hoofkwartier te kies vanwaar die Xhosa verhoed sou kon word om hul verlore grond terug te neem. Op 3 Mei het Graham die plaas Noutoe (later as Tafelplaas) gekies en dadelik is ’n begin met die bouery gemaak. Maar die plek was ongeskik en kort daarna het Graham en die jong vaandrig Andries Stockenström die verlate leningsplaas De Rietfontein (volgens P.J. Nienaber Driefontein) van Lucas Meyer as die hoofkwartier van die Cape gekies. Dit was geleë aan die Kowierivier, 20 myl van die grens en 40 myl van die see af. Die Xhosa het dit juis in die Vierde Grensoorlog afgebrand. Graham het die bouval van die opstal herstel en dit in 'n offisiersmenasie omskep. Hy het opdrag gegee dat 'n paradeterrein voor die menasie aangelê word en 'n ry kothuise vir offisiers gebou word. 

Kort hierna, deur regeringskennisgewing van 14 Augustus 1812, het die goewerneur die plek ter ere van Graham die naam "Graham's Town" (later in Engels Grahamstown geskryf en in Afrikaans Grahamstad) gegee en die onderlanddros van die distrik Uitenhage daar geplaas. Die "Official Dispatch" van daardie dag lui: "The headquarters encampment in the Zuurveld, shall be designated and acknowledged by the name Grahamstown, in testimony of His Excellency the Governor, Sir John Cradock's respect for the services of Colonel Graham, through whose exertions the Kaffirs were expelled from the territory." Grahamstad was die eerste ses of wat jaar van sy bestaan 'n garnisoendorp. Eers nadat die 1820-Setlaars hulle hier begin vestig het omdat dit vir hulle verkieslik was bo hul aangewese sentrum, Bathurst, het die gehuggoe tekens van werklike ontwikkeling begin toon. Aantreklike huise en kothuise is gebou asook een van die sierlikste kerke in die land, nou die katedraal van Sint Michaelen Sint George. Handel met mense anderkant die Oosgrens het floreer en reefs teen die middel 1820's kon Grahamstad aanspraak daarop maak dat dit die belangrikste handelsentrum in die Oostelike Provinsie was. 

Graham se pogings om die terugkeer van die Xhosa te verhoed, was slegs deel van sy voorstelle om rus en orde in die Suurveld te herstel. Reeds op 20 Maart 1812 het hy landdroste in ’n rondskrywe aangesê om die vroeëre bewoners van leningsplase wat weens die oorlog verlaat is, aan te moedig om terug te keer om 'n digter blanke bevolking te skep. Cradock het dié stappe afgelas omdat hy die leningsplase wou afskaf en die Suurveld volgens 'n ander stelsel van grondbesit digter wou laat bewoon.

Graham het die Oosgrens middel September 1812 nadat sy veeleisende pligte daar sy gesondheid nadelig getref het. Saam met sy eggenote het hy dieselfde jaar tydelik na Brittanje vertrek, waar hy die geleentheid gebied is om weer diens te doen onder sir Thomas Graham, sy eertydse bevelvoerder. Met die versekering dat sy belange aan die Kaap nie daardeur benadeel sou word nie, het hy sir Thomas in Oktober na Holland as militêre sekretaris en eerste aide-de-camp vergesel. 

Hy is in Januarie 1814 tot volle kolonel bevorder en het op 8 Maart 1814 aan die Britse aanval op Bergen-op-Zoom deelgeneem. Tydens sy verlof in Brittanje het Graham in Mei 1813 voorgestel dat 500 Skotse pagters uit die Hoogland gevind word om hulle in die Suurveld te vestig, waar hulle met die verdediging van die Oosgrens sou kon help. Maar in dié stadium het sy voorstel geen weerklank by die owerheid gevind nie.

By sy terugkeer na die Kaap in 1815 het hy aansienlike veranderings onder die bewind van lord Charles Somerset waargeneem. Sy vroeëre amp (volgens 'n ander born militêre poste) in die oostelike distrikte is afgeskaf en die Hottentotregiment waaroor hy oorspronklik die bevel gevoer het, is in September 1817 ontbind om later gereorganiseer te word. Daarom het Graham die amp as kommandant van Simonstad aanvaar, 'n taamlik belangrike betrekking wat hy tot sy vroeë dood beklee het. Deur die waarnemende goewerneur, sir Rufane Donkin, is hy op 13 Oktober 1820 as die eerste landdros van die nuwe distrik Albanie aangestel, maar swak gesondheid het hom om dié amp te aanvaar. 

Aangesien lord Somerset reeds voor hy op 31 Desember 1813 na die Kaap vertrek het, aan graaf Bathurst, Britse minister van kolonies, geskryf en sy aandag gevestig het op Graham se plan, kan die vestiging van die 1820-Setlaars aan die Oosgrens as sy geesteskind beskou word. Onregstreeks ou sy voorstelle van Mei 1813 ’n groot invloed op die Kaapkolonie uitoefen. Somerset het na die Kaap vertrek met die gedagte van Britse immigrasie na die Suurveld en ’n meningspeiling deur Graham onder die Skotse Hooglanders het hul belangstelling in die Kaap aangewakker. Die eerste groep immigrante, 50 Skotse leerjongens, het in 1817 na Suid-Afrika gekom deur die toedoen van die Skotse kaptein Benjamin Moodie, sonder staatshulp. Op 12 Junie 1818 het die Britse Laerhuis die minister van finansies se versoek om £50 000 as staatsteun vir grootskaalse emigrasie na die Kaap die Goeie Hoop goedgekeur. Die duisende setlaars wat vanweë dié skema na Suid-Afrika sou kom, sou ’n lewensbelangrike rol in die sake van die Oosgrens speel en eindelik dié van die hele Suider-Afrika namate hulle weg uit die Suurveld na die hele subkontinent beweeg het.

Graham is in sy 43 jaar oorlede en begrawe in die begraafplaas aan Somersetweg, Kaapstad, wat later opgeruim is. Sy graf bestaan dus nie meer nie en dis onbekend wat van die grafsteen geword het. Onlangse pogings om dit op te spoor, was sonder sukses. Somersetweg was die vernaamste begraafplaas in Kaapstad tot 1886, toe die Woltemade-begraafplaas in Maitland in gebruik geneem is as die stad se hoofbegraafplaas. Voor die Somersetweg-begraafplaas gelykgemaak en bouery op die perseel omstreeks 1922 begin het, is etlike grafstene verwyder en staangemaak in die Woltemade-begraafplaas. 

'n Onondertekende olieverfportret van Graham as luitenant in die 90th Regiment was in 1965 in die besit van regter K. Graham van Grahamstad, en is afgedruk in C.E. Cory se "The rise of South Africa", deelI  (Londen, 1910). ’n Reliëf van sy profiel is te sien in die Anglikaanse katedraal van Sint Michael en Sint George in Grahamstad., Die Africana-museum, Johannesburg, besit 'n getinte potloodtekening deur F.T. l'Ons van 'n ontwerp vir 'n Graham-gedenkteken (met sy profiel daarop) wat opgerig sou word waar die doringboom gestaan het waaronder in 1812 besluit is om Grahamstad aan te lê. Eers in 1912 is 'n monument van hierdie aard in Hoogstraat opgerig om "Graham se boom" te gedenk. Sowat 19 jaar later, omstreeks 1831, is 'n gebrandskilderde ruit ter nagedagtenis van kol. Graham in die Sint Saviour-kerk in Claremont aangebring.

Graham is op 24 Julie 1812, sy 34ste verjaardag, in Kaapstad getroud met Johanna Catharina Cloete (1790–1843), derde dogter van Roedolph Cloete (1726–1816) van Westervoort (Great Westerford) in Rondebosch, seun van die eerste Hendrik Cloete van Constantia. Hulle het 'n seun, Robert, en drie dogters, Johanna Catharina, Elizabeth Margaret en Isabella Ann, gehad.

Graham was sedert die dood in 1799 van sy oudste broer die aangewese verteenwoordiger van die Grahams van Fintry en ná die dood van sy vader in 1816 het hy die dertiende verteenwoordiger geword. Sy enigste, seun, Robert Graham, later siviele kommissaris van Albanie, was die veertiende, en sy kleinseun, sir John James Graham, die vyftiende. Nog ’n kleinseun was sir Thomas Lynedoch Graham, ’n politikus, regter en regter-president van die Oostelike Distrikte-hof in Grahamstad. Dus is twee van sy kleinseuns tor ridder geslaan.

John Graham het lewenslank sy arm gebly, wat met al wat hy verdien het sy ouers en nege ongetroude susters onderhou het. Een van sy susters, Helen Christian Graham, het in 1816 met adv. Hendrik (Henry) Cloete.



</doc>
<doc id="122231" url="https://af.wikipedia.org/wiki?curid=122231" title="Dundee, Skotland">
Dundee, Skotland

Dundee ([dʌnˈdiː]; Skots-Gaelies: Dùn Dè [ˈt̪uːn tʲeː]), amptelik City of Dundee, is Skotland se vierde grootste stad en die 51ste mees bevolkte stedelike gebied in die Verenigde Koninkryk, met 'n bevolking wat teen die middel van 2016 op 148 270 beraam is. As Dundee City vorm die stad een van 32 raadsgebiede of "council areas" waarin Skotland vir administratiewe doeleindes verdeel is.

Dundee is 40 myl (64 km) noord van Edinburg in die oostelike Skotse Laagland aan die noordoewer van die Firth of Tay geleë, 'n see-inham wat die stad met die Noordsee verbind. Die stadsgebied strek vanaf die Tay tot die Dundee Law, 'n vulkaniese prop met 'n hoogte van 571 voet (174 meter) bo seevlak.

Die oudste historiese verwysing na Dundee dateer uit die laat 12de of vroeë 13de eeu toe aan Dundee die status van "royal burgh" of koninklike nedersetting toegeken is. In die volgende vyf eeue is Dundee verskeie kere deur Engelse magte ingeneem en geplunder. In 1892 is stadstatus aan Dundee toegeken, en twee jaar later het dit 'n outonome "county burgh" geword. Vissery was van die vroegste tye af 'n belangrike bron van inkomste vir die bevolking, terwyl ook een van Skotland se grootste walvisvlote hier sy tuishawe gehad het. Dundee se tradisionele tekstielbedryf was vanaf die 19de eeu nou verweef met walvisvangs nadat ontdek is dat jutevesels, wat met walvisolie vermeng is, as versterkingsweefsel vir sakke en tapyte kon dien. Vervolgens het in Dundee een van die wêreld se vernaamste jutebedrywe ontstaan wat stedelike groei aangedryf het - en aan Dundee die bynaam "Juteopolis" besorg het.

Al word tekstiele - waaronder linnegoed, goiing, toue en tapyte - steeds in Dundee vervaardig, is 'n verskeidenheid ander ligte nywerhede sedert die einde van die Tweede Wêreldoorlog hier gevestig. So word die stad onder meer verbind met ingelegde eetware en konfyt. Vanaf die laat 20ste eeu het die belangrikheid van Dundee se nywerheidsektor geleidelik begin afneem en is steeds meer werkgeleenthede deur die groeiende dienstesektor geskep. Dundee het sodoende tot 'n belangrike spilpunt van onderwys en navorsing ontwikkel. Inligtingstegnologie (insluitende die ontwerp van rekenaarspelletjies soos "Minecraft") en biotegnologie is die mees onlangse drywers van ekonomiese groei in die gebied.

Daarnaas steun Dundee se regenerasie as postindustriële stad sedert die 1990's ook op ontwerpkuns en kultuur. So is Dundee deur Unesco in 2014 as die Verenigde Koninkryk se eerste "Stad van Ontwerp" aangewys. Die ontwikkeling van Dundee se "Waterfront" speel 'n sentrale rol in dié kultuurgedrewe konsep. So word hier tans die eerste filiaal van die Victoria & Albert Museum buite Londen teen 'n koste van £80 miljoen opgerig. Dit sal sy deure in 2018 open.

Dundee se geskiedenis is nou verweef met sy ligging aan die Firth of Tay se noordoewer. Dundee se stigtingsoorkonde van 1191 vermeld dat die nedersetting danksy 'n inisiatief van koning David I van Skotland ontstaan het wat die bevordering van handel en die ontwikkeling van Skotland se platteland ten doel gehad het. Die plek vir die stadstigting is weens militêr-strategiese oorwegings gekies - vanuit Dundee kon die toegang tot Skotland se hartland beheer word.

Daarnaas was dit van ekonomiese belang, gegewe sy ligging langs belangrike skeepsroetes tussen die Oossee en Noord-Europese hawens. Vir Middeleeuse seilskepe was seevaarte na en vanuit Dundee twee dae korter as die roete tussen Edinburg en die Oossee. So kon Dundee tot die tweede welvarendste nedersetting in Skotland na Edinburg ontwikkel. Vanaf die 1830's, toe vlas toenemend deur jute vervang is, was Dundee se ekonomiese rol nie langer beperk tot dié van 'n handelshawe nie, maar het dit self 'n nywerheidstad geword wat as die wêreldsentrum van die jutebedryf beskryf is.


</doc>
<doc id="122232" url="https://af.wikipedia.org/wiki?curid=122232" title="Bodiam, Oos-Kaap">
Bodiam, Oos-Kaap

Bodiam is 'n dorpie in die Amathole-distriksmunisipaliteit van die Oos-Kaap provinsie van Suid-Afrika.

Bodiam is van Bell en van Peddie geleë, naby die mond van die Keiskammarivier. Dit is vernoem na die Bodiam-kasteel in Engeland en was voorheen bekend as "Mandy's Farm".


</doc>
<doc id="122234" url="https://af.wikipedia.org/wiki?curid=122234" title="Hobeni">
Hobeni

Hobeni is 'n nedersetting in Mbhashe Plaaslike Munisipaliteit in die Oos-Kaapprovinsie van Suid-Afrika.

Ikhaya Loxolo, 'n gemeenskap en plaas vir mense met spesiale behoeftes, is naby die dorp geleë.


</doc>
<doc id="122242" url="https://af.wikipedia.org/wiki?curid=122242" title="Sparassodonta">
Sparassodonta

Die Sparassodonta is 'n orde van uitgestorwe buideldiere wat van die vroeë Paleoseen tot die laat Pleistoseen in Suid-Amerika geleef het. Hulle het lank die oorheersende karnivore op hierdie eilandkontinent gewees en het vorme voortgebring wat die ekologiese nis van die plasentale Roofdiere op ander kontinente ingeneem het. 

Die orde het 'n groot verskeidenheid geken. Die Sparassodonta het ses families bevat:

Sparassodonte was dikwels karnivore, hoewel van hulle ook omnivoor was. Daar was spesies soos "Mayulestes" (Mayulestidae) wat soos 'n wesel gelyk het maar "Proborhyaena" (Proborhyaenidae) het soos 'n beer gelyk. Sy skedel was 60 cm lank en dit was die grootste buidelkarnivoor. "Thylacosmilus" (Thylacosmilidae) het soos die sabeltandkat "Smilodon" gelyk met lang slagtande. Dit is 'n goeie voorbeeld van konvergente evolusie, want hulle was glad nie verwant nie. "Sipalocyon" en "Cladosictis" (altwee Hathliacynidae) het teenoorgeleë duime wat aangee dat hulle bome kon klim. 

Daar is lank gedink dat die uitsterwe van hierdie groep veroorsaak is deur die ontstaan van die landengte van Panama en die mededinging deur plasentale karnivore waar hulle aan blootgestel is. Die verval het egter reeds in die Oligoseen begin en hulle het ook mededinging van ander groepe soos die groot karnivoriese voëls, die Phorusracoïede ondervind.


</doc>
<doc id="122243" url="https://af.wikipedia.org/wiki?curid=122243" title="Henry Cavendish">
Henry Cavendish

Henry Cavendish (10 Oktober 1731 – 24 Februarie 1810) was ’n Britse wetenskaplike wat waterstof en die chemiese samestelling van water (die verskillende dele waaruit dit saamgestel is) ontdek het. Cavendish het die Aarde se massa en digtheid met die Cavendish-eksperiment gemeet. Hy studeer aan Peterhouse, wat deel is van die Universiteit van Cambridge is, maar het nie gegradueer nie.

Cavendish het 'n laboratorium in sy pa se huis in Londen gebou, waar hy amper vyftig jaar gewerk het. In die tyd het hy sowat 20 wetenskaplike referate gepubliseer. Tog word hy as een van die grootste wetenskaplikes van sy tyd beskou.

Hy het feitlik al sy tyd aan wetenskaplike navorsing gewy. Hy het die samestelling van lug bestudeer, waarin hy 20,8% suurstof gevind het. In 1766 ontdek Cavendish waterstof. In dieselfde jaar wen hy die Copley-medalje. Het het ook die edelgas argon in 1785 aangedui.

Hy het beweer dat die krag tussen twee elektriese voorwerpe kleiner word as hulle verder uitmekaar beweeg. Soos die afstand verdubbel, sal die krag tot 'n kwart van wat dit vantevore was afneem. Dit was die basis van die omgekeerde kwadraatwet. Hy het die konsep van elektriese potensiaal, wat hy die ""graad van elektrifisering"" genoem het, verduidelik. Hy het verder beweer dat alle punte op 'n goeie geleier se oppervlakte dieselfde potensiële energie langs 'n gemeenskaplike verwysingspunt het. Met geen manier om elektriese stroom te meet nie, het hy se eie liggaam daarvoor ingespan. Al Cavendish se bevindinge is later deur James Clerk Maxwell bevestig.


</doc>
<doc id="122246" url="https://af.wikipedia.org/wiki?curid=122246" title="Jean-Philippe Rameau">
Jean-Philippe Rameau

Jean-Philippe Rameau (Frans: [ʒɑ̃filip ʁamo]; 25 September 1683 – 12 September 1764) was 'n Franse komponis van die baroktydperk.



</doc>
<doc id="122247" url="https://af.wikipedia.org/wiki?curid=122247" title="Franz Liszt">
Franz Liszt

Franz Liszt (Hongaars: [ˈlist ˈfɛrɛnt͡s]; 22 Oktober 1811 – 31 Julie 1886) was 'n produktiewe 19de-eeuse Hongaarse komponis, virtuose pianis, dirigent, musiekonderwyser, verwerker, orrelis, filantroop, skrywer, nasionalis en 'n lid van die Fransiskaanse derde-orde. 

Die musikaal-historiese betekenis van Franz Liszt (1811 - 1886) lê enersyds in sy bydrae tot die uitbreiding van die pianistiese tegniek, en andersyds in die ontginning van instrumentale vorme wat nie aan die klassieke beginsels gebonde was nie. 

In die verband en ten opsigte van harmonie het hy tot 'n komponis ontwikkel wat ŉ omwenteling in die musiek van sy tyd teweeggebring het en latere ontwikkelings vooruitgeloop het. Franz Liszt is op 22 Oktober 1811 in die Hongaarse dorpie Raiding naby die Oostenrykse grens gebore. Reeds op 5-jarige ouderdom het hy in klavier speel begin belang stel en sy vader, Adam Liszt, het hom sy eerste klavierlesse gegee. 

Hy was ŉ baie godsdienstige kind en benewens sy entoesiasme vir sigeunermusiek, het hy baie belang gestel in kerkmusiek. In 1821 het sy vader hom na Wenen geneem vir verdere studie en vir anderhalf jaar is hy deur Karl Czerny, 'n leerling van Beethoven, onderrig. In 1823 het hy na Parys vertrek, waar hy aan die konservatorium wou gaan studeer, maar as buitelander is hy deur die direkteur, Luigi Cherubini (1760-1842), afgekeur. Nietemin het Liszt spoedig bekend geword as klaviervirtuoos en tussen 1824 en 1827 het hy uitvoerings oor die hele Europa gelewer. 

Na die reeks konsertreise het Liszt aan senuwee-uitputting gety en wou hy priester word, maar nadat hy aangesterk het, het hy klavieronderrig in Parys begin gee. ŉ Liefdesverhouding met een van sy studente is egter deur haar vader verbied en Liszl het weer eens siek geword. Meer as 'n jaar lank het hy glad nie klavier gespeel nie en sy loopbaan as klaviervirtuoos verafsku. 

Tussen 1830 en 1832 het Liszt 3 musici ontmoet wat sy artistieke lewe aansienlik sou beïnvloed, naamlik Berlioz, Paganini en Chopin. Teen die einde van 1830 het hy Hector Berlioz (1803- 1869) ontmoet, en het die eerste uitvoering van laasgenoemde se "Symphonie fantastique" bygewoon. Van Berlioz het Liszt die beheer van die Romantiese orkes geërf. 

Nadat hy die vioolvirtuoos Niccolò Paganini (1782- 1840) in 1831 hoor speel het, het Liszt weer in die virtuoostegniek begin belang stel. In ongeveer dieselfde tyd het hy ook Frédéric Chopin (1810- 1839), wie se poëtiese styl 'n diepgaande invloed op Liszt uitgeoefen het, ontmoet. 

Die ontmoeting met Paganini het onder meer gelei tot die Études d'exécution transcendante d 'après Paganini (1838). Opvallend is die groot spronge en die speel met oktawe, veral die sogenaamde Liszt-oktawe, waarby albei hande afwisselend oktawe speel terwyl die duime die chromatiese lyn behartig. Die klavierwerke wat Liszt kort na Chopin se dood geskryf het, toon laasgenoemde se invloed. 

Die Franse hoofstad Parys met sy kunstenaarsklimaat, en Liszt se verhouding met die literêr ontwikkelde gravin Marie d'Agoult, wat hom op baie van sy konsertreise vergesel het, het weerklank gevind in klavierwerke soos "Tre sonnetti del Petrarca" (1839) en die eerste twee dele van Années de pèlerinage ("Jare van pelgrimskap", 1848/54 en 1849). Uit die tyd dateer ook Liszt se Bowesinlike Studies (Études d 'exécution transcendante), klaviermusiek van bomenslike virtuositeit, en sy verskeidenheid van klaviertranskripsies van Paganini, Beethoven en ander komponiste se musiek. Van 1839 tot 1847 het Liszt weer konsertreise onderneem, insluitende na lande soos Ierland, Portugal, Turkye en Rusland, wat oral 'n triomfantelike sukses was. 

In 1839 het hy vir die eerste keer sedert sy kinderjare weer Hongarye besoek en sy hernieude kennismaking met die sigeunermusiek het die inspirasie gevorm vir sy Hongaarse Rapsodieë en ander komposisies in die Hongaarse styl. In 1842 is Liszt aangestel as kapetmeester in Weimar en in 1848 het hy hom permanent daar gevestig. Liszt het hom toe meer op komposisie toegelê, en afgesien van die hersiening van vroeëre werke, het hy onder meer die "Faust-simfonie", die "Dante-simfonie" en die "Klaviersonate" hier gekomponeer. Belangrik in die geskiedenis van die simfoniese repertoire is Liszt se skepping van die simfoniese gedig, waarvan hy in sy eerste jare in Weimar 12 gekomponeer het en waarvan "Les Préludes" en "Mazzeppa" die indrukwekkendste is. 

Hofintriges, geïnspireer deur jaloesie en sy omstrede verhouding met prinses Carolyne von Sayn-Wittgenstein, het gelei tot sy bedanking as kapelmeester in 1858, en in 1861 het Liszt Weimar verlaat en hom in Rome gaan vestig.

Na die dood van sy seun Daniel in 1859 op 20-jarige ouderdom, en van sy dogter Blandine in 1862 op 26-jarige ouderdom, het Liszt hom al hoe meer begin toelê op die komposisie van gewyde musiek. In 1865 het hy die laer wydinge van die Rooms-Katolieke Kerk ontvang, maar nooit priester geword nie. In 1867 het Liszt opdrag gekry om 'n mis te komponeer vir die kroningsplegtigheid van keiser Franz Josef I van Oostenryk as koning van Hongarye. 

Hy het die Hongaarse Kroningsmis gekomponeer en gevolglik ook sy bande met sy geboorteland hernieu. In 1869 is Liszt deur die Groothertog genooi om in Weimar meesterklasse in klavierspel te gee en in 1871 het hy dieselfde in Boedapest gedoen. Van toe af tot met sy dood het hy sy tyd afwisselend in Rome, Weimar en Boedapest deurgebring. In 1886 het Liszt vir die eerste keer in 45 jaar Londen besoek, waar onder meer sy oratorium "Die legende van die heilige Elisabeth" opgevoer is. Ondanks sy verswakte gesondheid het hy op 19 Julie 1886 nog 'n klavieruitvoering in Luxemburg gegee, en na 'n kort siekbed is Liszt op 31 Julie in Bayreuth oorlede.

Daar is min, indien enige, goeie bronne wat 'n indruk gee van hoe Liszt regtig geklink het in die 1820's. Carl Czerny beweer Liszt was 'n natuurlike pianis wat volgens gevoel gespeel het, en resensies van sy konserte loof die briljantheid, krag en presisie in sy spel. 

Ten minste een noem ook sy vermoë om absolute tempo te behou, wat kan wees weens sy pa se aandrang dat hy met 'n metronoom oefen. Sy repertoire in hierdie tyd bestaan hoofsaaklik uit stukke in die styl van die briljante Weense skool, soos concerto's deur Hummel en werke deur sy voormalige onderwyser, Czerny.





</doc>
<doc id="122249" url="https://af.wikipedia.org/wiki?curid=122249" title="Omkopery">
Omkopery

Omkopery is die daad om geld, goedere of ander vorme van vergoeding aan ’n ontvanger te gee in ruil vir ’n verandering van hul optrede (vir die voordeel of belang van die gewer) wat die ontvanger andersins nie sou gedoen het nie.

Geskenke van geld of ander waardevolle artikels wat andersins aan almal beskikbaar is op ’n basis van teenprestasie en nie vir oneerlike doeleindes nie, is nie omkopery nie. Deur ’n afslag of ’n terugbetaling aan alle klante te bied, is ’n wettige korting en is nie omkopery nie. Dit is byvoorbeeld wettig vir ’n werknemer van ’n nutsmaatskappy wat betrokke is by elektriese regulering om ’n korting te gee op ’n elektrisiteitsdiens wat die koste van elektrisiteit verminder as die korting beskikbaar is aan ander huishoudelike elektrisiteitsverbruikers. Deur die korting egter te gee sodat die verbruiker die elektrisiteitsverskaffer se verhogingaansoek goedkeur, sal egter as omkopery beskou word.

Die omkoopgeld of -artikel is die geskenk wat gegee word om die ontvanger se optrede te beïnvloed. Dit kan geld, goedere, eiendom, voortrekkery, voorregte, vergoeding, waardevolle artikels of ’n voordeel wees, of bloot ’n belofte om die optrede, stemming of invloed van ’n persoon in ’n amptelike of openbare hoedanigheid teweeg te bring of te beïnvloed.

In ekonomie word die omkoopbedrag “rente” genoem. Omkopery in burokrasie word dikwels beskou as ’n rede vir die hoër koste van goedere en dienste.

Baie soorte betalings of gunste kan as omkoopbetalings beskou word: 'n fooitjie, geskenk, paaimiddels, voordele, gunste, afslag, kwytgeskelde boetekaartjie, gratis kos, gratis advertensie, 'n gratis reis, gratis kaartjies, geliefde-gaan-saam, terugbetaling, finansiering, opgeblase prys vir 'n artikel of eiendom, 'n winsgewende kontrak, skenking, veldtogbydrae, fondsinsameling, borgskap of ondersteuning, 'n werk met 'n hoër salaris, aandele-opsies, geheime kommissie of bevordering ('n hoër posisie of rang).

’n Mens moet versigtig wees wat verskillende sosiale en kulturele norme betref wanneer omkopery ondersoek word. Die verwagtinge van wanneer ’n monetêre transaksie aanvaarbaar is, kan van plek tot plek verskil. Bydrae tot ’n politieke veldtog in die vorm van kontant word byvoorbeeld in sommige lande as omkopery beskou, terwyl dit wettig is in die Verenigde State, solank dit voldoen aan die verkiesingswet. Om ’n fooitjie te gee word as omkopery beskou in sommige gemeenskappe, terwyl dit in ander gemeenskappe nie net aanvaarbaar is nie, maar ook aangemoedig word.

In sommige Spaans-sprekende lande word na omkopery as “mordida” (letterlik “byt”) verwys. In Arabiese lande word omkopery baksheesh (’n fooitjie of geskenk) genoem, of "shay" (letterlik "tee"). Frans-sprekende lande gebruik dikwels die uitdrukking "dessous-de-table" ("onder-die-tafel"-kommissies), "pot-de-vin" (letterlik "wynpot") of "commission occulte" ("geheime kommissie”). Hoewel laasgenoemde twee uitdrukkings inherent ’n negatiewe konnotasie het, kan die uitdrukking "dessous-de-table" dikwels verstaan word as ’n algemeen aanvaarde sakegebruik. In Duits is die algemene term Schmiergeld ("smeergeld").

Die oortreding kan in twee hoofklasse verdeel word: Die een is waar iemand aan wie mag toegeken is deur betaling oorgehaal word om dit onregverdig te gebruik; die ander is waar mag verkry word deur die guns van ander te verkry wat dit kan gee. Net so kan die omkoper ’n magtige rol hê en die transaksie beheer; of in ander gevalle kan die omkoopbedrag afgedwing word van die persoon wat dit betaal, hoewel dit eerder bekend staan as afpersing.

Die vorme wat omkopery aanneem, is veelvuldig. ’n Motoris kan byvoorbeeld ’n polisiebeampte omkoop om nie vir hom ’n boete vir ’n spoedoortreding te gee nie, of ’n inwoner wat dokumente of ’n nutsaansluiting benodig, kan ’n beampte omkoop vir vinniger diens.

Omkopery kan ook in die vorm van 'n geheime kommissie wees - 'n wins wat 'n agent in die loop van sy werk maak sonder dat sy hoof daarvan weet. Daar is talle eufemismes hiervoor, soos kommissie, versoeter, gunsloon en "kickback". Omkopers het een gemene deler, naamlik die finansiële vermoë om iemand om te koop.

Omkopery regoor die wêreld word geraam op sowat $1 triljoen.
Daar kan 'n grys gebied bestaan wanneer die betalings gemaak word om transaksies gladder te laat verloop. In die Verenigde State is die wet veral streng om besighede se vermoë om te betaal vir die toekenning van kontrakte deur buitelandse regerings te beperk. Die buitelandse korrupte praktyke-wet bevat agter 'n uitsondering vir "grease payments". Basies laat dit die betaling toe aan amptenare sodat hulle departementele werk sal doen wat hulle wetlik verplig is om dit te doen, maar wat sonder so 'n betaling lank vertraag kan word. In sommige lande is hierdie praktyk die norm, wat dikwels die gevolg is van 'n ontwikkelende land wat nie die belastingstruktuur het om aan staatsamptenare 'n voldoende salaris te betaal nie. Nogtans beskou die meeste ekonome omkopery as 'n slegte ding, want dit moedig omkopery aan. 'n Staat waar omkopery 'n lewenswyse geword het, word 'n kleptokrasie genoem.

Onlangse bewyse dui daarop dat omkopery politieke gevolge kan hê – met burgers wat vir omkoopgeld gevra word wat al hoe minder geneig is om met hul land, streek of stam te identifiseer.

Of omkoopgeld van belasting afgetrek kan word, is 'n moeilike aangeleentheid vir regerings aangesien die omkopery van staatsamptenare die demokratiese proses belemmer en met goeie regering kan inmeng. In sommige lande word omkoopgeld beskou as belasting-aftrekbare betalings. In 'n poging om omkopery te ontmoedig, het die OECD-raad egter in 1996 aanbeveel dat die lidlande ophou om omkoopgeld aan buitelandse amptenare belastingaftrekbaar te maak. Dit is gevolg deur die ondertekening van die Anti-omkopery-konvensie. Sedertdien het die meerderheid van die OECD-lande wat ondertekenaars van die konvensie is, hul belastingbeleid volgens hierdie aanbeveling hersien en sommige het dit uitgebrei na omkoopgeld aan enige beampte. Dit stuur 'n duidelike boodskap uit dat omkopery nie langer in die bedrywighede van die regering geduld sal word nie.

Farmaseutiese maatskappye probeer dokters dikwels oortuig om eerder hul medisyne pleks van ander soortgelyke medisyne voor te skryf. As heelwat van die medisyne voorgeskryf word, kan hulle die individu deur middel van geskenke beloon. Die Amerikaanse Mediese Vereniging gepubliseer etiese riglyne vir geskenke van die farmaseutiese bedryf, wat die beginsel insluit dat dokters nie geskenke mag aanvaar as hulle ten opsigte van die dokter se voorskrifpraktyk is nie. Twyfelagtige gevalle sluit toelaes in vir 'n reis na 'n mediese konferensie, wat dan terselfdertyd 'n vakansiereis is.

Tandartse ontvang gereeld monsters van tuisprodukte vir tandheelkundige sorg soos tandepasta, wat min geldwaarde het; ironies genoeg sal tandartse in 'n televisie-advertensie dikwels sê dat hulle hierdie monsters kry, maar betaal om die borg se produk te gebruik.

In lande met staatsgesubsidieerde gesondheidsorg waar mediese beroepslui te min betaal word, kan pasiënte omkopery gebruik om die verwagte vlak van mediese sorg te verkry. Byvoorbeeld, in baie gewese Kommunistiese lande in wat voorheen die Oosblok was, kan dit gebruiklik wees om duur geskenke aan dokters en verpleegsters te gee vir die lewering van diens op enige vlak van mediese sorg in die nieprivate gesondheidsektor.

Politici ontvang veldtogbydraes en ander uitbetalings van groot maatskappye, organisasies of individue in ruil vir die neem van besluite wat in die belang van die gewer is, of 'n verwagte gunstige beleid. In die Verenigde State is dit nie onwettig nie en maak 'n groot deel uit van die finansiering van 'n veldtog. Dit is moontlik om die partye in die hof skuldig te bevind as daar konkrete bewyse is as 'n spesifieke bedrag omkoopgeld aan 'n spesifieke aksie gekoppel kan word. Sulke getuienis word dikwels verkry met die hulp van geheime agente, aangesien 'n quid pro quo-verhouding moeilik is om te bewys. Onlangse bewyse dui daarop dat eise vir omkoopgeld 'n nadelige uitwerking het op die land se burgers se vertroue in en betrokkenheid by die politieke proses.

Werknemers, bestuurders of verkoopsmense van 'n besigheid kan geld of geskenke aan 'n potensiële kliënt bied in ruil vir transaksies.

Duitse aanklaers het byvoorbeeld in 2006 'n groot ondersoek geloods na Siemens AG om te bepaal of Siemens se werknemers omkoopgeld in ruil vir besigheid betaal het.

In sommige gevalle waar die regstelsel nie goed geïmplementeer word nie, kan omkopery die enigste manier wees vir 'n maatskappye om te kan aanhou sake doen. In die geval waar doeane-amptenare byvoorbeeld 'n sekere maatskappy of produksie-aanleg teister en amptelik verklaar dat hulle onreëlmatighede ondersoek, kan hulle produksie staak of die ander normale aktiwiteite van die maatskappy onderbreek. Die ontwrigting kan verliese vir die maatskappy veroorsaak wat heelwat meer is as die bedrag waarmee die amptenare omgekoop kan word. Die omkopery van amptenare is 'n algemene manier om hierdie probleem die hoof te bied in lande waar daar nie 'n behoorlike stelsel is om hierdie semi-onwettige aktiwiteite te rapporteer nie. In sekere lande, soos Suid-Afrika, is daar spesiale telefoonnommers wat iemand kan skakel om onwettighede te rapporteer.

Daar is spesialis-konsultante wat multinasionale maatskappye en klein en mediumondernemings kan help wat verbind is tot geen korrupsie in hul werksaamhede nie.

Kontrakte wat gebaseer is of wat verwys na die betaling van omkoopgeld is nie geldig nie.

In 2012 het "The Economist" geskryf: "Omkopery sou minder van 'n probleem gewees het as dit nie so 'n goeie belegging was nie. 'n Nuwe studie deur Raghavendra Rau van die Universiteit van Cambridge en Yan Leung Cheung en Aris Stouraitis van die Hong Kong Baptist-universiteit het 166 prominente sake sedert 1971 ondersoek, met betalings wat in 52 lande gemaak is deur maatskappye wat op 20 verskillende effektebeurse genoteer is. Omkopery het 'n gemiddelde opbrengs van 10 tot 11 keer die waarde van die omkoopbedrag gelewer."

Daarbenewens het 'n opname deur die ouditfirma Ernst & Young in 2012 bevind dat 15 persent van die top- finansiële bestuurders bereid is om omkoopgeld te betaal om besigheid te behou of te verkry. 'n Verdere 4 persent het gesê hulle sal bereid wees om finansiële prestasie te versin. Hierdie ontstellende ongeërgdheid dui op 'n groot risiko vir hul besigheid as 'n mens hul verantwoordelikheid in ag neem.

Skeidsregters en beoordelaars kan geld, geskenke of ander vergoeding aangebied word om 'n spesifieke uitkoms in 'n atletiek- of ander sportkompetisie te waarborg. 'n Bekende voorbeeld van hierdie soort omkopery in sport was die 2002 Olimpiese Winterspele-sierskaatsskandaal, waar die Franse regter in die pare-kompetisie vir die Russiese skaatsers gestem het om die Franse skaatsers in die ysdanskompetisie te bevoordeel.

Stede kan ook omkoopgeld aanbied om te verseker dat atletiekfranchises of selfs kompetisies, soos wat met die 2002 Olimpiese Spele gebeur het, deur hul stad aangebied kan word. Dit is algemene praktyk vir stede om teen mekaar te bie met wat hulle kan bied wat stadions, belastingvoordele en lisensiëringtransaksies betref.

Internasionale besighede probeer plaaslike programme in werking stel wat daarop gemik is omkopery te voorkom. Maar voorkomingsprogramme moet behoorlik saamgestel word volgens internasionale standaarde van beste praktyk. Om respek vir 'n program te verseker, van sowel die werknemers as sakevennote se kant, is eksterne verifikasie nodig. Internasionale beste praktyke soos die van die Raad vir die Verdere Bestryding van Omkopery van Buitelandse Openbare Amptenare in Internasionale Saketransaksies, Aanhangsel 2; die ISO 26000-reël (afdeling 6.6.3) of die TI Sakebeginsels vir die Stryd teen Omkopery word in die eksterne verifikasieprosesse gebruik om te verseker dat die omkoperyvoorkomingsprogram werk en in ooreenstemming is met internasionale standaarde. Nog 'n rede vir besighede om eksterne verifikasie van hul omkoperyvoorkomingsprogramme te ondergaan is dat dit beteken dat bewyse voorsien kan word wat toon dat alles moontlik gedoen is om korrupsie te voorkom. Maatskappye is nie in staat om te waarborg dat geen korrupsie plaasgevind het nie; wat hulle kan doen, is om te bewys dat hulle hul bes gedoen het om dit te voorkom.


</doc>
<doc id="122253" url="https://af.wikipedia.org/wiki?curid=122253" title="Gregorio Allegri">
Gregorio Allegri

Gregorio Allegri (c. 1582 – 7 Februarie 1652) was 'n Romeinse komponis.



</doc>
<doc id="122254" url="https://af.wikipedia.org/wiki?curid=122254" title="Paul Wranitzky">
Paul Wranitzky

Paul Wranitzky (30 Desember 1756 – 29 September 1808) was 'n Morawiese komponis. Hy was die halfbroer van die komponis Anton Wranitzky.



</doc>
<doc id="122255" url="https://af.wikipedia.org/wiki?curid=122255" title="Anton Wranitzky">
Anton Wranitzky

Anton Wranitzky (13 Junie 1761 – 6 Augustus 1820) was 'n Tsjeggiese komponis. Hy was die halfbroer van die komponis Paul Wranitzky.



</doc>
<doc id="122256" url="https://af.wikipedia.org/wiki?curid=122256" title="Shasherivier">
Shasherivier

Die Shasherivier of Shashirivier is 'n groot sytak van die Limpoporivier in Zimbabwe. Dit strek noordwes vanaf Francistown, Botswana, en vloei in die Limpoporivier op die grens tussen Suid-Afrika, Botswana en Zimbabwe. Die samevloeing is direk noord van die Mapungubwe-park.

Die Shasherivier is nie 'n standhoudende rivier nie, en vloei gewoonlik slegs 'n paar dae van die jaar. Die rivier dra slegs 12,2% van die gemiddelde jaarlikse vloei van water in die Limpopokom.

Groot sytakke van die Shasherivier sluit die Simukwe-, Shashani-, Thuli-, Tati- en Ramokgwebanariviere in.

Die Shasherivier is grootliks 'n kanaal wat met sand gevul is, met wydverspreide alluviale akwafers in die rivierkanaal onder die alluviale plein. Hierdie akwafers voorsien water aan 'n klompie besproeiingskemas, insluitende die Sibasa en Shashi.

Meer as 2 miljoen jaar gelede het die boonste Zambezirivier suidwaarts deur die Makgadikgadipan geloop na die Shasherivier.

Die Shashedam is in die Shasherivier naby Francistown gebou, met die doel om die nywerheidsdorp Selebi-Phikwe van water te voorsien.

Die dam voorsien ook die omliggende dorpe, die Phoeniks-nikkelmyn en Pupane-goudmyn van water.

Die Dikgatlhongdam (in Desember 2001 voltooi) is verder stroomaf gebou naby die dorp Robelela. Die dam se bakmaat is 400 000 000 kubieke meter.


</doc>
<doc id="122257" url="https://af.wikipedia.org/wiki?curid=122257" title="Claudio Monteverdi">
Claudio Monteverdi

Claudio Giovanni Antonio Monteverdi (Italiaans: [ˈklaudjo monteˈverdi]; 15 Mei 1567 (doop) – 29 November 1643) was een van die vernaamste Italiaanse komponiste van die 17e eeu. Sy krag is daarin geleë dat hy 'n nuwe stylrigting bekend gestel het sonder om die tradisionele vorme en dit wat sy voorgangers bereik het, heeltemal te verwerp. Sy werk weerspieël sy teorie dat musiek die mens se diepste gevoelens moet weergee, en omdat woorde hiervoor noodsaaklik is, het Monteverdi sy grootste bydrae gelewer op die gebied van die opera, die madrigaal ('n bepaalde soort meerstemmige 16e-eeuse sekulêre lied) en die kerkmusiek.

Claudio Monteverdi is in Cremona gebore, waar hy op 15 Mei 1567 gedoop is. Sy eerste musiekopleiding het hy as koorknaap en leerling van Marc Antonio Ingegneri in die katedraal van Cremona ontvang. Hy het reeds in sy kinderjare begin komponeer en in 1587 en 1590 is sy eerste twee bundels madrigale deur 'n vooraanstaande Venesiese uitgewer gepubliseer. 

Omstreeks 1590 het Monteverdi as sanger en violis in diens getree by die Hertog van Mantua, waar hy in aanraking gekom het met ander voortreflike musikante, onder andere die hofkomponis Giaches de Wert (1535-1596). In 1599 is Monteverdi met die sangeres en klavesimbelspeelster Claudia Cattaneo getroud en in 1602 is hy aangestel as musiekdirekteur aan die hof in Mantua. 

Ná 'n lang siek bed is sy vrou in 1607 oorlede en in dieselfde jaar het hy sy eerste opera, "La Favola d'Orfeo" voltooi, wat sy reputasie as die belangrikste komponis van sy tyd bevestig het. In "Orfeo" het Monteverdi die prag van die verhoogkuns van die Laat-Renaissance met die eenvoud van 'n pastorale verhaal gekombineer en met sy dramatiese aanvoeling die dramatiese klimakse saamgesnoer met indrukwekkende musikale klimakse. 

Monteverdi se volgende opera, "L 'Arianna," het verlore gegaan; slegs die aangrypende "Lamento" (treurlied) het behoue gebly. In 1610 is sy "Vespro Della Beata Vergine" vir die kerklike aanddiens gepubliseer. Hierin is tradisionele en revolusionêre vorme aangewend om die luisteraar te beïndruk met die mag van die Kerk en die Godheid. 

In 1613 is Monteverdi aangestel as kapelmeester van San Marco in Venesië. Dit was 'n baie gesiene posisie en Monteverdi het sy taak met erns benader. Sy doelbewuste pogings om 'n praktiese musiekfilosofie te skep, het gelei tot stilistiese verandering en ontwikkeling wat weerspieël is in sy latere werk, soos die dramatiese kantate "Il combattimento di Tancredi" e "Clorinda" ("Die stryd tussen Tancredi en Clorinda"; 1624) en die "Agtste Boek van Madrigale" (1638). 

In 1637 is die eerste openbare operahuise in Venesië geopen en Monteverdi, wat toe reeds in sy sewentigerjare was, het 4 operas vir Venesië gekomponeer. Slegs twee het egter bewaar gebly: "Il ritorno d'Ulisse in patria" ("Die terugkeer van Ulysses na sy vaderland"; 1641) en "L'incoronazione di Poppea" ("Die kroning van Poppea"; 1642). Albei is meesterstukke en kan beskou word as die eerste moderne operas. 

Afgesien van Monteverdi se manjifieke musiek – kleurvol en dramaties – en die verskeidenheid intriges, is daar in hierdie operas volop karakters: die adel, bediendes, boosdoeners, dwalendes, onskuldiges en goeies. Hierdie karakters word met verbasende akkuraatheid deur die musiek gekarakteriseer, sodat hulle net so lewend word soos die karakters in die operas van Mozart en Verdi. Veral "Poppea," die eerste opera waarin 'n historiese onderwerp behandel word, het Monteverdi as een van die grootste komponiste gevestig. 

Monteverdi is op 29 November 1643 in Venesië oorlede en is in die Kerk van die Frari begrawe, waar 'n monument ter ere van hom opgerig is. 

Monteverdi is in sy leeftyd deur die hele Europa geëer. Hy het veral 'n groot invloed gehad op die Protestantse kerkmusiek van Duitsland vanweë sy kontak met Heinrich Schütz (1585-1672), maar hy het mettertyd in die vergetelheid geraak. In die 20e eeu was daar 'n herwaardering van en 'n hernieude belangstelling in sy musiek, waardeur sy aansien ten volle herstel is.




</doc>
<doc id="122258" url="https://af.wikipedia.org/wiki?curid=122258" title="Giovanni Pierluigi da Palestrina">
Giovanni Pierluigi da Palestrina

Giovanni Pierluigi da Palestrina (c. 1525 – 2 Februarie 1594) was 'n Italiaanse komponis van die Renaissance-tydperk.



</doc>
<doc id="122260" url="https://af.wikipedia.org/wiki?curid=122260" title="Stafford's Hill">
Stafford's Hill

Stafford's Hill is 'n berg aan die noordelike kant van die dorp Ficksburg in die Oos-Vrystaat, naby die grens tussen Suid-Afrika en Lesotho.Die berg lê ongeveer noord-wes tot suid-oos. 

Stafford's Hill se hoogte bo gemiddelde seevlak is ongeveer 1 762 m, terwyl die omliggende landskap ongeveer 1 600m bo seevlak is. Die koördinate vir Stafford's Hill is . Die hoogste piek van Staffords Hill is dus ongeveer 162 m. As gevolg van die terrein se helling (rofweg na die suidooste na die Caledonrivier toe), is die hoogte bo die omliggende area laer aan die noordwestelike kant.

Stafford's Hill bestaan uit gesteentes van die Stormberg-groep, met die kranse van die Clarens-sandsteenformasie, een of meer dolerietgange wat teen die een sy afloop, en 'n piedmond van verweerde materiaal. As gevolg van verwering kan groot blokke sandsteen teen die hange van die berg waargeneem word. Die gebied se nat klimaat lei tot chemiese verwering van die doleriete, en dus vertoon die dolerietgange 'n negatiewe verwering. Die dolerietgange wat chemies verweer, het kleierige gronde op gedeeltes van die voet van die berg tot gevolg, naby die Dolerietgange.


</doc>
<doc id="122261" url="https://af.wikipedia.org/wiki?curid=122261" title="Handel">
Handel

Handel kan verwys na:



</doc>
<doc id="122269" url="https://af.wikipedia.org/wiki?curid=122269" title="Charles Gounod">
Charles Gounod

Charles-François Gounod (Frans: [ʃaʁl fʁɑ̃swa ɡuno]; 17 Junie 1818 – 17 of 18 Oktober 1893) was 'n Franse komponis.

Charles Gounod (1818-1893) was een van 'n groep Franse komponiste wat in die laaste deel van die 19e eeu die tradisie van die Franse opera bewaar en ontwikkel het. Gounod is op 17 Junie 1818 in Parys gebore en het sy vroeë musiekopleiding van sy moeder ontvang. 

Na hy 'n graad in die filosofie behaal het, het hy in die musiek onder Reicha, Halévy en Lesueur gestudeer. Nadat hy die Prix de Rome vir musiek verower het, het hy drie jaar in Rome gebly, die musiek van Palestrina bestudeer, Wenen en verskeie Duitse stede besoek en ook in Leipzig met Mendelssohn kennis gemaak. Na teologiese studie het Gounod hom tot die operaverhoog gewend, en hoewel Berlioz van 1851 al gunstige resensies oor sy vroeë pogings gelewer het, het die gehore betreklik onbegeester gebly. 

Reeds in 1852 het hy begin werk aan sy meesterstuk, Faust, gegrond op Goethe se onsterflike drama. Hoewel Gounod ander geslaagde operas gekomponeer het, soos Mireille (1864) en Roméo et Juliette (1867). is dit Faust wat hom beroemd gemaak het en al sy ander werke oorskadu. Die kenmerkende eienskap van Gounod se musiek is die rykdom van pragtige melodieë. 

Hoewel sy operas dikwels sentimenteel en selfs naïef is, het hy oorspronklik en vindingryk vir die stem en die orkes gekomponeer. In 1888 is hy 'n Grootoffisier van die Legioen van Eer gemaak. Hy is in 1893 in Saint Cloud, naby Parys, oorlede.




</doc>
<doc id="122272" url="https://af.wikipedia.org/wiki?curid=122272" title="Adriaan Begemann">
Adriaan Begemann

Ds. Adriaan Jacob Begemann, Adriaan Jacob (Dongen, Nederland, 15 Junie 1831 – Pretoria, Suid-Afrika, 15 November 1925) was predikant in die Nederduitsch Hervormde Kerk en bibliotekaris. 

Begemann was een van die 12 kinders van ds. Jan Begeman (oorlede 1878), predikant van die NH Kerk te Dongen, en sy vrou, Anna Johanna van Alphen. Buiten sy vader en een van sy twee broers, was ook verskeie ander familielede predikante. Van 18 September 1849 af het hy in die teologie studeer aan die Universiteit van Utrecht tot hy in 1855 deur die provinsiale kerkbestuur van Utrecht beroepbaar gestel is. 

Nadat Begemann ’n tyd lank in die gemeente Lichtenvoorde behulpsaam was, het hy deur bemiddeling van die geestelike kommissie te Amsterdam, wat hulle beywer het vir die bevordering van die geestelike en sedelike belange van die Voortrekkers in Transvaal, 'n beroep na die NH Kerk in die ZAR ontvang. Hy het hierdie beroep aangeneem en is op 7 Maart 1860 deur "De commissie voor de zaken der Protestantsche kerken in Nederlands Oost en West Indië" georden, twee maande voor sy Hervormde kollega in die ZAR ds. G.W. Smits.

In Junie van dieselfde jaar het hy in Kaapstad aangekom, waar hy deur die aktuarius van die Kaapse NG. Kerk georden is. In Desember het hy na Transvaal gegaan, waar hy op 27 Januarie 1861 as eerste predikant van die NH gemeente Pretoria (sien NG gemeente Pretoria) bevestig is. In dié gemeente het sy taktlose optrede eindelik daartoe gelei dat hy sy amp moes neerlê. Hy het byvoorbeeld in Julie 1864 na aanleiding van die burgeronluste wat in Transvaal gewoed het, op onkerkregtelike wyse geweier om die sakramente te bedien, terwyl hy by twee ander geleenthede (Februarie 1864 en Junie 1865) versoeke om die sitting van die volksraad met gebed te open, blykbaar sonder gegronde redes van die hand gewys het. Hierdie optrede het ontevredenheid veroorsaak wat in 1868, toe hy 'n Vrymesselaarslosie wel met gebed geopen het, sodanig vererger is dat 'n aantal lidmate hom nie langer as predikant wou erken nie. Hulle het gevra dat hulle deur ’n konsulent bedien sou word, die begin van die sogenaamde Konsulentsgemeente van Pretoria. 

Toe hy in 1872 die akademiese vraagstuk van tekskritiek op die kansel van die gemeente bring, het dit 'n klag teen hom tot gevolg gehad en is hy deur die kommissie van die algemene kerkvergadering van die NH Kerk vir drie maande geskors. Daarna het hy sy ontslag op 30 Junie 1872 geneem.

Begemann het tot sy dood in Pretoria bly woon en steeds 'n aktiewe rol in die openbare lewe gespeel. Hy was die eerste bibliotekaris van die staatsbiblioteek. In verband met die onderwys het hy veel gedoen en byvoorbeeld met die oprigting van die staatsmeisjesschool op Pretoria in 1894 gehelp. 

Begemann het op hoë leeftyd aan sy woning in Scheidingstraat, Pretoria, gesterf en lê begrawe in die Ou kerkhof.

Ds. Begemann is op 14 Mei 1861 op Potchefstroom getroud met Johanna Hermina Goetz (oorlede 1916). Elf kinders is uit die huwelik gebore. Van hulle het twee seuns, Simon Hendrik Anton Jan en Frederik Adolf, gedurende die Tweede Vryheidsoorlog gesneuwel.

Volgens ds. S.J. Botha in die "Suid-Afrikaanse Biografiese Woordeboek" was ds. Begemann "'n goeie prediker, streng, nougeset en reguit. Aanvanklik boesem hy vertroue in, maar was baie skerp in sy uitlatings en nie altyd taktvol nie."



</doc>
<doc id="122275" url="https://af.wikipedia.org/wiki?curid=122275" title="William Caxton">
William Caxton

William Caxton (1415/1422–1491) was die eerste persoon in Engeland wat boeke gedruk het. Hy is in Duitsland, waar die eerste boeke op die Europese vasteland gedruk is, touwys gemaak. Daarna is hy terug na Engeland waar hy 'n drukkersonderneming in 1476 begin het. Hy was ook die eerste Engelse handelaar wat gedrukte boeke verkoop het.

Caxton is tussen 1415 en 1422 in die graafskap Kent gebore en trek na Londen, waar hy as vakleerling by 'n stoof-handelaar werk. In 1446 vertrek hy na Brugge (België) om meer oor die syhandel te leer. Hy word 'n suksesvolle sakeman en kom in Mechelen in aanraking met Margaretha van York, die hertogin van Boergondië en suster van die Engelse koning. Sy bestel die eerste gedrukte Engelse werk by hom. Tydens sy reise maak hy met die boekdrukkuns kennis (onder andere in Keulen in Duitsland), wat êrens tussen 1451 en 1456 deur Johannes Gutenberg ontwikkel is.

Kort daarna rig hy sy eie drukkery in Brugge op, waar hy die eerste Engelse boek in 1475 druk, "The Recuyell of the Historyes of Troye", wat deur Caxton self vanuit Frans vertaal is. Caxton het uiteindelik drie boeke in Brugge gedruk.

Hy keer in 1476 na Engeland terug en rig die eerste drukpers op Engelse bodem in die aalmoeseniershuis van Westminster Abbey in Westminster op. Selfs hier beperk hy homself nie net tot drukwerk nie, hy het verder vertaal (meestal uit Frans) en gee nog boeke uit. Op 18 November 1477 lewer Caxton die eerste gedateerde boek in Engels af, getiteld ""Dictes and Sayenges of the Phylosophers"", 'n werk van Guillaume de Tignonville, wat deur Anthony Woodville uit Frans vertaal is.

In 1928 is 'n nóg ouer gedrukte dokument van Caxton in die vorm van 'n aflaatbrief in Engeland gevind. In die dokument skeld John Sant, die ab van Abingdon, Henry Langly en sy vrou Katherine op 13 Desember 1476 van hulle sonde vry. Verskeie bronne beskou hierdie aflaatbrief dan ook as die eerste gedrukte dokument in Engeland. In 1481 druk Caxton die eerste geïllustreerde boek ""The Myrrour of the Worlde"".

Caxton druk onder meer Geoffrey Chaucer se "The Canterbury Tales" (1478) en Thomas Malory se "Morte d'Arthur" (1485). Hy het 'n groot invloed op die standaardisering van die Engelse taal en spelling gehad.


</doc>
<doc id="122276" url="https://af.wikipedia.org/wiki?curid=122276" title="Gerrit Smits">
Gerrit Smits

Ds. Gerrit Willem Smits (Renkum, provinsie Gelderland, Nederland, 19 Junie 1836 – 29 April 1894) was predikant in die Nederduitsch Hervormde Kerk.

Smits was die seun van Johannes Arnoldus Smits, predikant van die (Nederduitsch) Hervormde gemeente in Renkum, en sy vrou, Johanna Louise Eickhoff. Vanaf 26 Julie 1854, vyf jaar ná sy latere Hervormde kollega in Suid-Afrika ds. A.J. Begemann, het hy in die teologie aan die Universiteit van Utrecht studeer. Hy het op 3 Augustus 1859 in die proponentseksamen geslaag en is deur die provinsiale kerkbestuur van Utrecht beroepbaar gestel. Deur middel van 'n kommissie in Amsterdam wat hulle beywer het om die geestelike en sedelike belange van die Voortrekkers in Transvaal te bevorder, het hy, nes ds. Begemann voor hom, 'n beroep ontvang na die NH Kerk, die staatskerk in die ZAR.

Prop. Smits het die beroep op 14 April 1860 opgeneem en is op 5 Mei 1860 in Den Haag deur "De commissie voor de zaken der Protestantsche kerken in Nederlands Oost en West Indië" georden, twee maande voor ds. Begemann. 

Hy het einde 1860 in Kaapstad aangekom, waar hy op 13 November deur die aktuarius van die Kaapse NG Kerk, dr. Abraham Faure, gelegitimeer is en in die Groote Kerk die eerste maal in Afrika gepreek het.

Gedurende April 1861 het ds. Smits en sy bruid in Transvaal aangekom, alwaar ds. Dirk van der Hoff, die eerste Hervormde predikant in die ZAR, hom op 20 April as die eerste predikant van die gemeente Rustenburg en slegs die derde van die NH Kerk in Transvaal bevestig het. Naas ds. Van der Hoff was die eerste vyf di. Begemann, Smits, N.J. van Warmelo, P.A.C. van Heyningen en D.P. Ackermann. In die uitgestrekte gemeente van Rustenburg, sowel as in ander gemeentes wat deur hom as konsulent bedien is, het hy met groot ywer gewerk en, volgens ds. S.J. Botha in die "Suid-Afrikaanse Biografiese Woordeboek", as "begaafde prediker en besadigde persoon dan ook spoedig die agting van vele (weggedra)". 

Gedurende die neëntiende eeu het die liberale teologie in Nederland groot invloed gehad en ook in Suid-Afrika is dikwels beweer dat predikante uit Nederland liberaal sou wees. Volgens ds. Botha kan dit nie van ds. Smits se teologie gesê word nie. 'n Tydgenoot, ds. S.J. du Toit, vader van Totius en konsulent van die Gereformeerde Kerke onder die Kruis, het hom beskryf as die invloedrykste predikant in die NH Kerk, indien nie in die hele Transvaal nie, en as iemand wat algemeen in Transvaal as 'n regsinnige deurgegaan het. Hy het dan ook die agting en vertroue van sy kerk geniet. Hy was by een geleentheid skriba en agt keer voorsitter van die algemene kerkvergadering. 

Hoewel ds. Smits in sy hoedanigheid as voorsitter van die kommissie van die algemene kerkvergadering tussen 1881 tot 1885 deelgeneem het aan die onderhandelinge in verband met die vereniging van die NH Kerk met die NG Kerk, en hy ook aanvanklik met die vereniging ingestem het, het hy hom later teruggetrek, deels om gesondheidsredes, maar veral omdat hy beswaard gevoel het vanweë die feit dat die Verenigde Kerk (NH of G Kerk) wat uit hierdie beraadslagings in Transvaal ontstaan het, in 'n ander rigting beweeg het as wat syns insiens die oorspronklike bedoeling was. 

Soos feitlik alle predikante destyds in Transvaal, moes ook hy onder moeilike omstandighede werk. Dit het sy gesondheid, wat reeds swak was, steeds meer laat versleg sodat hy sy emeritaat moes aanvra. Op 10 April 1886, die herdenkingsdatum van sy 25-jarige ampsjubileum, het hy van die gemeente Rustenburg afskeid geneem.

Ds. Smits het op 18 Desember 1860, voor sy vertrek na die ZAR, in Kaapstad getrou met Maria Magdalena de Vos, die dogter van Willem Sebastiaan de Vos (oorlede 1863) en Carolina Maria Kirsten (1813–1890). Hulle het vyf seuns en vier dogters gehad.



</doc>
<doc id="122277" url="https://af.wikipedia.org/wiki?curid=122277" title="Jean-François Lyotard">
Jean-François Lyotard

Jean-François Lyotard (Frans: [ʒɑ̃ fʁɑ̃swa ljɔtaʁ]; Versailles, 10 Augustus 1924 – Parys, 21 April 1998) was 'n Franse sosioloog, literêre teoretikus en postmoderne filosoof. Sy interdissiplinêre diskoers sluit in sulke uiteenlopende onderwerpe soos epistemologie en kommunikasie, die menslike liggaam, moderne kuns en postmoderne kuns, literatuur en kitiese teorie, musiek, film, tyd en onthou, ruimte, die stad en platteland, die grootsheid en die verhouding tussen estetika en politiek. Hy is veral bekend vir sy artikulasie van die postmodernisme in die laat 1970s en die analise van die impak van die postmoderniteit op die menslike situasie. Hy was die mede-stigter van die International College of Philosophy met Jacques Derrida, François Châtelet en Gilles Deleuze.

Lyotard studeer filosofie aan die Sorbonne in die laat 1940s. In 1947 behaal hy 'n DES graad ("diplôme d'études supérieures" (fr), dieselfde as 'n MA-graad), met as tema "ongeregtigheid as 'n etiese konsep ("L'indifférence comme notion éthique"). Hierin analiseer hy die voorkoms van ongeregtigheid en afgetrokkenheid in Zen Boeddhisme, Stoïsisme, Taoïsme, en Epikurisme. Na afstudeering is hy 'n navorser by Frankryk se Nasionale Sentrum vir Wetenskaplike Navorsing. In 1950 word hy 'n filosofie onderwyser in Constantine in Franse Algerië. Van 1954 tot 1964 was hy lid van die groep "Socialisme ou Barbarie". Hy protesteer teen die oorlog in Algerië. Na 'n dispuut met Cornelius Castoriadis in 1964 verlaat Lyotard "Socialisme ou Barbarie" vir die nuut gestigte splinter groep "Pouvoir Ouvrier". In 1966 verlaat hy ook "Pouvoir Ouvrier". Hoewel Lyotard aktief deelgeneem het in die Mei 1968 studenteopstande het hy homself gedistansieer van die rewolusionêre Marxisme in sy 1974 boek "Libidinal Economy". Hy distansieer homself van die Marxisme omdat hy van mening is dat dit 'n rigiede strukturele benadering volg en dat marxiste 'n 'sistematisering van behoeftes’ afdwing deur klem te plaas op industriële produksie as die basis van kultuur.

Lyotard trou met sy eerste vrou Andree May, in 1948 met wie hy twee kinders het, Corinne en Laurence. In 1993 trou hy vir 'n tweede keer met Dolores Djidzek, die ma van sy seun David (gebore in 1986).

Lyotard se werk word gekenmerk deur sy voortdurende opposisie teen die universele, meta-narratiewe, en veralgemenings. Hy is besonder krities ten opsigte van baie universele aannames van die Verligting, en baie van sy werke poog om die fundamentele beginsels waaruit die breë aannames gemaak word te ondermyn.Hy staan bekend as 'n postmoderne filosoof maar hy het self aangedring op die nuansering van sy idees. Sy denke laat dit nie omskryf as 'n stelsel waar alles uiteindelik sou plaasvind nie (soos wat by die meeste moderne denkers wel die bedoeling is nie, waar daar 'n spesifieke sisteem of sentrum van die aandag in die filosofiese soektog is). Lyotard was in 'n konstante gesprek met die filosofie uit die westerse geskiedenis en een van die filosowe waarmee hy homself die meeste verwant gevoel het is Ludwig Wittgenstein.




</doc>
<doc id="122279" url="https://af.wikipedia.org/wiki?curid=122279" title="Hormoon">
Hormoon

’n Hormoon is ’n chemiese prikkelstof wat afgeskei word deur bepaalde kliere in veelsellige organismes. Dit word deur die bloedvatstelsel na verafgeleë organe gestuur om fisiologie en gedrag te beheer. Dit is in teenstelling met senuoordraers, waarvan die invloed meestal by sinapse uitgeoefen word. 

Hormone het uiteenlopende chemiese strukture, van hoofsaaklik drie klasse: eikosanoïede, steroïede en aminosure/proteïene-derivate (amiene, peptiede en proteïene). Die kliere wat hormone afskei, kom hoofsaaklik in die endokriene stelsel voor. 

Hormone word gebruik om tussen organe en weefsel te kommunikeer vir die regulering van geestelike en fisieke gedrag, soos spysvertering, metabolisme, asemhaling, weefselfunksies, sintuiglike waarneming, slaap, stres, groei en ontwikkeling, beweging, voortplanting en buie. Hulle beïnvloed verafgeleë selle deur te bind aan spesifieke reseptorproteïene in die teikensel, en dit lei tot ’n verandering in die selfunksie. Wanneer ’n hormoon aan ’n reseptor bind, het dit die aktivering van ’n seintransduksiepad tot gevolg. Dit kan lei tot seltipespesifieke reaksies. 

Hormone is soms deel van ’n eenvoudige en soms van ’n ingewikkelde stelsel. Om te weet of ’n klier meer of minder hormone moet afskei, maak die liggaam gebruik van negatiewe terugkoppeling. ’n Belangrike deel van die brein wat hierby betrokke is, is die hipotalamus. Dit "meet" die hoeveelhede van verskillende hormone in die bloed en reageer hierop deur self hormonale of senuboodskappe aan die endokriene kliere te stuur en daardeur word die produksie van hormone gestimuleer of geïnhibeer.

Hormone kan in baie soorte weefsel afgeskei word. Endokriene kliere is die vernaamste voorbeeld, maar gespesialiseerde selle in verskeie ander organe, soos die eierstokke en testikels, skei ook hormone af. So skei die byskildklier parathormoon, die murg van die bynier adrenalien, die testikels testosteroon en die eilandjies van Langerhans insulien af.

Hormone is organiese stowwe soos proteïene, peptiede, aminosuurderivate en steroïede wat gesintetiseer word om 'n spesifieke reguleringsfunksie in sekere teikenselle of organe uit te voer. Die bes bestudeerde en bekendste hormone is die van werweldiere en veral die van die mens. Daar is egter baie bewyse dat hormone 'n belangrike rol speel by insekte, plante en moontlik selfs by die geslagtelike vermeerdering van sekere alge en fungi. By werweldiere word hormone deur endokriene en eksokriene kliere afgeskei. 

Endokriene of buislose kliere is kliere wat hul produkte direk uitskei in die bloed wat deur die klier stroom. Eksokriene kliere daarteenoor skei hul produkte na buite al. 'n Voorbeeld hiervan is die maagsapkliere, wat hul produkte direk in die maag afskei. Wanneer die hormone in die bloedstroom beland, word hulle vervoer na spesifieke teikenselle of organe in die liggaam waar hulle 'n reguleringsfunksie uitoefen. Hoewel daar reeds 'n baie lang tyd gegis is oor die aanwesigheid van besondere lewendgewende stowwe in die bloed en ander liggaamsvloeistowwe, is daar eers in die 20e eeu belangrike wetenskaplike en praktiese vordering op die gebied gemaak. 

Die wetenskap wat hom vandag besig hou met die studie van hormone en hormoonproduserende kliere, staan bekend as endokronologie. Daar is wyd uiteenlopende verskille in die reguleringsfunksie van verskillende hormone. Sommige beheer metaboliese en groeiprosesse in die liggaam, ander reguleer weer slegs die sintese van ander hormone, Verskeie hormone het op verskillende prosesse in die liggaam 'n gesamentlike uitwerking, maar lok op ander plekke presies teenoorgestelde reaksies uit. Dit is duidelik dat al die reaksies onderhewig is aan 'n baie fyn balans en kontrolestelsel wat verseker dat al die betrokke prosesse normaal funksioneer. In hierdie balans speel terugvoerbeheer 'n baie belangrike rol. 

ie terugvoermeganisme kan soos volg voorgestel word: hormoon A aktiveer 'n klier wat betrokke is by die sintese van hormoon B. Wanneer te veel van hormoon B geproduseer word, rem dit die afskeiding van hormoon A en daar word gevolglik ook minder van B geproduseer. As die vlak van hormoon B weer normaal is of benede normaal daal, word hierdie produksieremming van hormoon A opgehef. Ondanks hierdie beheermeganisme is die hormoonkonsentrasies in die liggaam nie altyd dieselfde nie, Die rede hiervoor is dat die liggaam se behoeftes kan verander en dat hormoonproduksie ook beïnvloed kan word deur eksterne prikkels wat op die brein inwerk. Hier speel die pituïtêre klier of hipofise 'n uiters belangrike rol.

Die hipofise is 'n klein orgaan wat in die basis van die skedel geleë is. Dit staan onder die beheer van die hipotalamus, 'n deel van die middelbrein met 'n regulerende funksie in die outonome senuweestelsel. Die hipofise beheer op sy beurt deur middel van die produksie van spesifieke regulerende proteïenhormone die hormoonproduksie van baie van die belangrikste kliere in die liggaam. Hierdie skakeling tussen die brein en hormoonproduksie is van groot belang en is die manier waarop hormoonvlakke in die liggaam beïnvloed word deur eksterne prikkels soos temperatuurveranderinge, honger, dors, spanning, ensovoorts. Die hipofise bestaan uit 2 lobbe. 

Die agterlob (posterior lob) skei 2 hormone af wat waarskynlik albei in die hipotalamus vervaardig word en dan afbeweeg na die agterlob, waar hulle uitgeskei word. Een van die 2 hormone is vasopressien, wat 'n rol speel by die regulering van die bloeddruk deur die uriensekresie by die niere te bekamp. Die benaming antidiuretikumhormoon (ADH) word deesdae ook dikwels gebruik in plaas van vasopressien, Die 'ander hormoon wat deur die agterlob van die hipofise afgeskei word, is oksitosien. Hierdie hormoon induseer spiersametrekkings by bevallings. Sintetiese bereidings van hierdie hormoon word soms gebruik om bevallings kunsmatig te bespoedig. 'n Tweede funksie van die hormoon is om die gladde spier van die melkkliere te laat saamtrek sodat melk in die bors na buite gedwing word. Melkproduksie self is egter onder beheer van 'n ander proteïenhormoon,· prolaktien, wat deur die voorlob van die hipofise afgeskei word. 

Die meeste hormone van die voorlob van die hipofise (anterior lob) is egter betrokke by die aktivering van ander hormoonproduserende kliere. 'n Uitsondering is die sintese van die groeihormoon. Hierdie proteïen speel 'n rol by die regulering van die metabolisme en dit aktiveer 'n hele reeks prosesse wat met die groei en ontwikkeling van die liggaam verband hou. Die skildklier- (tiroïed-) stimulerende hormoon TSH aktiveer die produksie en uitskeiding van hormone in die skildklier. Ander dergelike hormone is die adrenokortikotropien (ACTH), wat die hormoonproduksie in die bynierskors beheer, en die gonadotrope hormone, wat betrokke is by die hormoonvorming in die geslagskliere van mans en vroue. 

Die follikelstimulerende hormoon FSH veroorsaak by die vrou dat die follikels in die eierstokke ryp word as deel van die voorbereiding vir ovulasie. Dit bevorder ook die produksie van estrogene hormone. By die man speel FSH 'n rol by die ontwikkeling van saadbuisies in die testis en die groei van spermselle. Die luteïniserende hormoon (LH) veroorsaak die sekresie van estrogeen, ovulasie en die ontwikkeling van die corpus luteum, 'n liggaampie wat in die eierstokke ontwikkel nadat die eiersel afgeskei is en wat verantwoordelik is vir die afskeiding van progesteroon. By die man het LH 'n invloed op die sintese van die manlike geslagshormoon, testosteroon, wat plaasvind in die weefsel tussen die saadbuisies in die testis. 

By diere is die gonadotrope hormone daarvoor verantwoordelik dat wyfies bronstig word. Die boodskap vir die afskeiding van die hormoon op die regte tyd van die jaar kom van die hipotalamus. In die Sowjetunie word die proses aangewend deur hipotalamusweefsel in te bou in visse (steurvisse) wat gebruik word vir die produksie van kaviaar. Op die manier word viseiers dwarsdeur die jaar geproduseer. Skakeling tussen die hipotalamus en die voorlob van die hipofise vind plaas deur middel van stowwe wat deur die bloedvate na die hipofise vervoer word.

Die skildklier (tiroïed), wat voor in die nek rondom die lugpyp geleë is, produseer 2 hormone: kalsitonien, 'n proteïenhormoon wat die kalsiumvlak in die bloed verlaag, en tiroksien, 'n aminosuurderivaat wat by alle werweldiere in dieselfde vorm voorkom. Tiroksien word uitgeskei na stimulasie deur die hipofisehormoon TSH. Jodium is nodig vir die sintese van tiroksien en dit maak die skildklier die belangrikste verbruiker van jodium in die liggaam. 

Tiroksien speel 'n belangrike rol by die sellulêre metabolisme van die meeste organe in die liggaam en verseker dat die nodige metaboliese tempo gehandhaaf word, selfs by volledige fisieke en geestelike rus. Hierdie metabolisme in rus, die sogenaamde basale metabolisme, kan gemeet word en verskaf 'n goeie aanduiding of die skildklier behoorlik werk. By diere het die hormone benewens 'n metaboliese funksie ook ŉ invloed op die metamorfose van paddavissies tot amfibieë, op die verskynsel dat voëls, soogdiere en reptiele hul vere, pels of vel verloor, en op die ontwikkeling van horings by bokke.

Die klein paratiroïedkliere, gewoonlik 4 in getal, lê agter, maar soms binne-in die skildklier. Hulle is verantwoordelik vir die sintese van paratormoon, ŉ hormoon wat beheer uitoefen oor die kalsium- en die fosforkonsentrasie in die bloed. Dit mobiliseer hierdie stowwe uit die beenstelsel en reguleer die uitskeiding van fosforverbindings deur die niere. 

Die werking van paratormoon is van groot belang vir die been-, die senuwee- en die spierstelsel in die liggaam. Omdat die hormoon baie belangrik is by kalsiummetabolisme, word die grootste paratiroïedkliere aangetref by diere met 'n hoë kalsiummetabolisme, soos voëls, wat kalsium nodig het vir die vorming van eierdoppe.

Die byniere is klein organe bo-op die niere. Hulle bestaan uit 'n buitenste laag, wat die bynierskors of korteks genoem word, en 'n binneste of medullêre laag. Adrenalien of noradrenalien word deur die selle van die binneste laag gevorm. Hierdie stowwe is belangrik vanweë hul betrokkenheid by die outonome senuweestelsel. Hulle speel ook 'n rol by koolhidraat- en vetmetabolisme. Hulle word nie as ware hormone beskou nie. Die hormone van die bynierskors, die kortikosteroïede, is van groot belang. Daar is 3 tipes. Die eerste tipe, die glukokortikoïede, is betrokke by koolhidraat- en kalsiummetabolisme, die uitskeiding van maagsappe en talle ander prosesse in die liggaam. 

Hierdie hormone het 'n sogenaamde anti-inflammatoriese werking en het 'n remmende werking op oordadige reaksies van die liggaam as gevolg van infeksie of spanningstoestande. Uitskeiding van die hormone word geaktiveer deur die hipofisehormoon ACTH. Hierdie hormoon word uitgeskei nadat 'n boodskap ontvang is van die brein, wat op ŉ bepaalde noodsituasie reageer. Daar word in die medisyne baie van kortikosteroïede soos kortisoon gebruik gemaak. Baie van die verbindings het 'n semisintetiese oorsprong. 

Die kortikosteroïede het ongelukkig ook 'n groot aantal ongewenste newe-effekte. Die tweede groep hormone van die bynierskors is die mineralokortikoïede, soos onder meer aldosteroon, 'n steroïedverbinding wat beheer uitoefen oor die kalium- en die natriumverlies tydens wateruitskeiding by die niere. Die laaste groep hormone van die bynierskors is die androgene (manlike hormone) en in mindere mate sekere vroulike hormone.

Die vroulike geslaghormone, estrogeen en progesteroon, word hoofsaaklik in die eierstokke gevorm. Die uitskeiding is onder beheer van die gonadotrope hormone van die hipofise. Hierdie hormone speel 'n rol in die ontwikkeling van vroulike geslagskenmerke en in talle liggaamsprosesse soos menstruasie en swangerskap. Testosteroon is die manlike geslagshormoon wat vanaf puberteit die manlike geslagsontwikkeling bepaal. Dit bepaal ook die libido of geslagsdrang. Die nhormoon word gevorm in sekere selle van die testis (Leydig se selle) en die sintese word gereguleer deur die interstisiële selstimulerende hormoon (lSCH) van die hipofise.

Die pankreas het benewens sy eksokriene funksie met betrekking tot die uitskeiding van spysverteringsappe ook ŉ endokriene funksie. In die eilandjies van Langerhans word naamlik insulien gevorm wat betrokke is by die verlaging van die bloedsuiker. Deur sy beheer oor die koolhidraatmetabolisme is insulien van belang by selvoeding en bevorder sodoende die sintese van glikogeen, vet en proteïene. 'n Tekort aan insulien veroorsaak suikersiekte of diabetes mellitus. 

Insulien is reeds aan die begin van die eeu vir die eerste keer geïsoleer en word vandag algemeen gebruik in die behandeling van diabetes. Dit is 'n betreklik klein proteïenmolekule en is van wee sy geneeskundige belang een van die eerste proteïene wat met behulp van genetiese manipulasie in bakteriese selle gesintetiseer is. Benewens insulien word glukagon ook deur die pankreas geproduseer. Die werking daarvan is in groot mate teenoorgesteld aan die van insulien.

Hormone is 'n wyd uiteenlopende reeks organiese verbindings, Die hipofisehormone soos die groeihormoon, ACTH, TSH, FSH en ISCH is almal proteïene of peptiede, soos ook die pankreashormone insulien en glukagon, en ook 'n hele aantal ander hormone soos kalsitonien, paratormoon, ensovoorts. Ander hormone soos die skildklierhormoon tiroksien en die bynierhormone adrenalien en noradrenalien is aminosuurderivate. Die geslagshormone behoort almal tot die reeks steroïedverbindings. Dit is verbindings met 'n gehidrogeneerde siklopen-tenofenantreenring-sisteem. Daar kan verwag word dat hormoonverbindings almal op verskillende maniere sal werk. 

Tog kan 2 verskillende meganismes op sellulêre vlak onderskei word. In die een tipe meganisme dring die hormoon self nooit die sel binne nie, maar bind dit aan 'n reseptor op die selmembraan. Verskeie hormone, soos byvoorbeeld ACTH, bind op die manier aan die seloppervlak en aktiveer daardeur die sintese van sikliese 3'5'-adenosienmonofosfaat (AMP) in die sel. Hierdie sikliese AMP speel 'n belangrike rol in die werking van baie hormone en sy uitwerking berus daarop dat dit sekere chemiese modifikasies aan proteïene in die sel kan aanbring. Hierdeur word die nodige veranderinge in die sel geïnduseer. Die tweede meganisme verskil van die eerste in soverre die hormoon self die sel binnedring en aan 'n reseptor in die sitoplasma bind. Tiroksien, die groeihormoon en die steroïedhormone reageer op die manier. Die presiese chemiese interaksies wat plaasvind, is in bale gevalle onbekend of word nog nagevors. 

Die gevolg van die interaksie is egter gewoonlik dat die sel sekere ensieme of ander proteïene begin produseer wat 'n rol speel in die reaksies wat deur die hormoon gereguleer word. Die hormoonwerking berus dus op die aktivering van bepaalde gene wat in ŉ "rustende" toestand in die teikensel aanwesig is.

Hormone speel ŉ belangrike rol in die regulering van die lewensiklus van insekte, Daar is selfs in ooreenstemming met die hipofisehormone van werweldiere sekere neurohormone wat die sintese van ander hormone reguleer. Een so 'n voorbeeld is die torakotrope hormoon wat die sintese van ekdisoon stimuleer. Ekdisoon is 'n steroïedhormoon wat 'n belangrike rol speel met betrekking tot vervelling in al die verskillende ontwikkelingsstadia van die insek. 

By hierdie vervellingsreaksies is 'n ander insekhormoon, die sogenaamde juveniele hormoon, ook betrokke. Die hormoon bepaal of die insek in die larwestadium bly of nie. 'n Ander bekende groep insekhormone is die feromone, wat belangrike geslagtelike lokmiddels by insekte is en ook 'n funksie vervul in die sosiale organisasiepatroon van sekere insekte, soos byvoorbeeld die heuningby. Feromone as lokmiddels word met groot welslae aangewend in plaagbeheer.

Die groei van plante word in groot mate beïnvloed deur 'n groep van 5 verskillende soorte planthormone (fitohormone). Die funksies van die groepe oorvleuel en daar is min bekend oor die presiese manier waarop die hormone werk. Die bekendste groep is die ouksiene, waarvan die bekendste lid beheer uitoefen oor seldeling en selverlenging. Op die manier word 'n groot aantal verskillende prosesse beheer. Die hormone is ook betrokke by fototropisme, die neiging van 'n plant soos 'n sonneblom om altyd sy gesig na die son te draai. 

Ander hormone beïnvloed weer eienskappe soos plantvorm en grootte. Benewens hormone wat plantgroei bevorder, is daar ook verbindings wat plantgroei rem. Een van die bekendstes is absissien (dormien), Dit kom voor in 'n groot verskeidenheid van plantorgane, blare, vrugte, ensovoorts, Dit bevorder onder meer reaksies wat te doen het met die afval van blare. ŉ Ander inhibeerder van plantgroei is etileen. Hierdie hormoon speel ook 'n rol in die rypwordingsproses van vrugte.



</doc>
<doc id="122282" url="https://af.wikipedia.org/wiki?curid=122282" title="Nicolaas van Warmelo">
Nicolaas van Warmelo

Ds. Nicolaas Jacobus van Warmelo (Gouda, Nederland, 8 September 1835 – Heidelberg, Transvaal, 21 April 1892) was die vierde leraar in die Nederduitsch Hervormde Kerk en ’n kerkleier in Transvaal. Hy was sowat 21 jaar lank Hervormde predikant tot hy in 1885 met die kerkvereniging in Transvaal saamgegaan en van toe tot sy dood predikant in die NH of G Kerk (Verenigde Kerk) was.

Van Warmelo was die sesde kind van Gerhard van Warmelo (oorlede 1850), predikant van die Hervormde Kerk in Gouda, en sy vrou, Christina Deliana ten Bosch (oorlede 1874). Albei sy ouers is in ’n pastorie gebore. Die familie Van Warmelo, onder wie verskeie predikante, kan teruggevoer word na Henrick van Warmelo, 'n chirurgyn ('n geneesheer met onvolledige bevoegdheid of bloot 'n chirurg), wat in 1625 burger van Deventer in Nederland geword het. 

Van Warmelo het sy skoolonderwys aan die Latynse skool in Gouda ontvang en is in 1853 as teologiese student aan die Universiteit van Leiden ingeskryf, waar hy onder proff. N.C. Kist, A. Kuenen, J.H. Scholten en Niermeyer studeer het. (Van die eerste vyf predikante in die NH Kerk in Transvaal het di. Dirk van der Hoff en Van Warmelo aan Leiden studeer en die orige drie, di. A.J. Begemann, G.W. Smits en P.A.C. van Heyningen, aan die Universiteit van Utrecht.) In sy teologiese denke sou Van Warmelo, volgens dr. A.P. du Pont in die "Suid-Afrikaanse Biografiese Woordeboek", self die nadruk laat val op die wetenskaplikheid van die teologie en 'n meer behoudende weg gaan as die meer radikale sienswyse van sy leermeesters in dié tyd van liberalisme in Nederlandse kerkkringe.

 

In Januarie 1858 het Van Warmelo sy kandidaatseksamen in die teologie afgelê en in September dieselfde jaar is hy tot die bediening in die Nederlandse Hervormde Kerk toegelaat. Omdat hy weens die skaarste aan vakante gemeentes as gevolg van die ooraanbod van predikante indertyd nie in Nederland 'n beroep kon kry nie, het hy eers daaraan gedink om in Kaapstad onderwyser te word. Maar ná 'n ontmoeting met dr. J.W.G. van Oordt, wat vroeër sy onderwyser was en destyds in Kaapstad in die onderwys werksaam was, het Van Warmelo beplan om as hulpprediker aan die Kaap 'n werkkring te vind. So vertrek hy op 25 Augustus 1862 daarheen. 

Tog, ná sy aankoms in Oktober 1862, het die sinode (wat juis in sitting was en waartydens gemoedere oor die vermeende liberalisme in die Kerk hoog geloop het) is sy aansoek om legitimasie in die NG Kerk teruggehou tot nuwe voorwaardes vir legitimasie aanvaar kon word. Teen die verdaging van die sinode was sy legitimasie nog nie afgehandel nie. Die versoek dat hy die pas ingestelde colloquium doctum aflê, het by hom bedenkings opgeroep teen die prosedure wat die sinode gevolg het. 

Om in sy lewensonderhoud te voorsien, het hy op 1 April 1863 hulpprediker van ds. J.S. Spijker, bejaarde predikant van die Kaapse gemeente geword, en ontmoet daarna ds. Smits, predikant van die NH Kerk op Rustenburg, van wie hy die toesegging van 'n beroep na die NH gemeente Zoutpansberg aanvaar het.

Prop. Van Warmelo is op 14 Junie 1864 te Potchefstroom deur die kommissie van die algemene kerkvergadering tot die bediening in die NH Kerk toegelaat, georden en kort daarna bevestig in Schoemansdal, die noordelikste voorpos van die blanke beskawing in Transvaal. Daar het hy die opbou van kerk en skool ter hand geneem en probeer om as fynbeskaafde en goed onderlegde mens die gemeenskap wat hy dien, te lei en op te voed. Twee groot terugslae sou hom daar tref: Sy eerste vrou sterf in 1865 en die herhaalde aanslae van vyandige swart stamme in dié streek dwing hom om die dorpie Schoemansdal in Julie 1867 te verlaat. Sy vrou se afsterwe was vir ds. Van Warmelo, volgens prof. S.P. Engelbrecht, 'n geweldige slag. Hy het 'n brief aan sy moeder in Nederland geskryf waarin hy sy vrou se siekte en oorlye breedvoerig beskryf. Prof. Engelbrecht meen "'n mens kan die brief nie lees sonder om diep geroerd te word nie". Sy is in die kerkhof op Schoemansdal begrawe. Ds. Van Warmelo het 'n paar dae nodig gehad om die brief te voltooi; vandaar dat dit nie gedateer is nie' boaan staan bloot "Schoemansdal 1865."

Kmdt. Hendrik Potgieter het Schoemansdal in 1848 as die mees noordelik dorpie in die destydse Zuid-Afrikaansche Republiek aangelê. Hy is dan ook daar oorlede en begrawe. In 1855, toe die plek Schoemansdal genoem is na genl. Stephanus Schoeman, het die nedersetting reeds 20 00 blanke inwoners gehad wat in 278 huise gewoon het. Daar was ’n kerkgebou (Hervormd), ’n skool en ’n pastorie. Dit was ’n welvarende sentrum vanweë die ivoorhandel en die handelsverbinding wat João Albasini met Mosambiek onderhou het. Vanaf 1864 het ds. Van Warmelo ’n groot bydrae gelewer om dit ’n sentrum van die Westerse beskawing te maak. Omstreeks dié tyd het spanning met die omliggende inboorlinge tot ’n uitgerekte oorlog gelei, maar weens ’n gebrek aan daadwerklike bystand van die Transvaalse owerheid kon dit nie beëindig word nie. Op 15 Julie 1867 het die krygsraad onder leiding van kmdt.genl. S.J.P. Kruger besluit om die dorp en distrik te ontruim. So het die inwoners die dorp verlaat en dit aan vernietiging oorgegee. Ná die ontruiming is die hele dorp deur die swart mense van die omgewing aan die brand gesteek en verwoes.

Ds. Van Warmelo het ’n tyd lank met ’n deel van sy gemeente op Marabastad gaan woon, maar het Noord-Transvaal middel 1868 verlaat omdat hy 'n beroep aangeneem het na Heidelberg (Tvl.), waar hy tot aan die einde van sy lewe as predikant sou staan.

Op die breëre kerklike terrein het ds. Van Warmelo vroeg reeds 'n rol begin speel. In November 1869 is hy tot skriba van die algemene kerkvergadering en sy kommissie gekies, en as skriba het hy mettertyd 'n groot invloed in die kerk en volkslewe van sy aangenome land gekry. Met die anneksasie van Transvaal in 1877 en die daaropvolgende Britse bewind kon hy hom nie versoek nie, en in die jare van lydelike verset, het hy gereeld op die volksbyeenkomste verskyn en gepreek. Met die groot volksbyeenkoms te Paardekraal in Desember 1880 was hy al predikant wat die vergadering bygewoon het. Hy het daar gepreek en 'n belangrike deel bygedra tot die besluit om met die wapen die Transvaalse onafhanklikheid te herstel.

Soos weinig ander predikante in Transvaal het ds. Van Warmelo hom met die Transvaalse vryheidstrewe vereenselwig en met die ideaal om 'n sterk, verenigde volk in die republiek te bou. Daarom het hy hom ook beywer, met die vaste oortuiging dat hy 'n goeie saak gedien het, vir 'n nouer samegaan tussen die Afrikaners op kerklike gebied in die republiek. Maar volgens dr. A.D. du Pont in die "Suid-Afrikaanse Biografiese Woordeboek" het hy, soos sommige van sy tydgenote, hierdie saak aangepak sonder om genoegsaam rekening te hou met verskeie faktore wat 'n vereniging van Afrikaanse kerke sou bemoeilik. Met die onderhandelings wat van 1882 tot 1885 tussen die NH Kerk en die NG Kerk oor kerkvereniging gevoer is, het ds. Van Warmelo as leidinggewende figuur onder die predikante van die NH Kerk aan die besprekings deelgeneem. Hy was skriba van die vergadering van 1882 van die twee kommissies van die deelnemende kerke wat 'n grondslag vir die kerkvereniging moes vind, en het saam met ds. D.P. Ackermann en vyf ouderlinge die NH Kerk verteenwoordig wie se standpunt hy voortdurend stel. Skerp meningsverskille het tussen hom en ds. H.L. Neethling voorgekom oor die naam van die toekomstige, verenigde Kerk en oor die kwessie van onafhanklikheid van hierdie Kerk ten opsigte van die NG Kerk van die Kaapkolonie. Maar deur toegewings is die verskilpunte oorkom en het die ideaal van 'n verenigde Kerk gestalte gekry, hoewel ds. Van Warmelo juis hierin afgewyk van die aanwysings wat die NH Kerk gegee het as grondslag vir die vereniging. 

Dr. Du Pont meen dit "is juis hierdie geskilpunte wat in 1882 deur ooreenkoms uit die weg geruim word, wat later herleef en die vereniging grotendeels laat misluk". Mede vanweë ds. Van Warmelo se houding kon die kommissies hul werksaamhede afsluit met die bereiking van 'n basis vir kerkvereniging wat deur die algemene sinodale liggame van die twee kerke aanvaar is, en het die finale voorbereidings vir die vereniging geslaag. Op 7 Desember 1885, toe die eerste algemene kerkvergadering van die verenigde Kerk gekonstitueer word, is ds. Van Warmelo as skriba van dié liggaam gekies. 

Hoewel ds. Van Warmelo se ideaal dus geword het, sou dit betreklik gou blyk dat in sommige gemeentes van die NH Kerk wat verenig het, lidmate was wat bedenkings teen die vereniging gekoester het. Maar vroeëre NH lidmate het ds. Van Warmelo se leiding volkome vertrou en hom in die vereniging gevolg. Sy aansien selfs onder NH lidmate was so groot dat hy in November 1886 beroep is na Hervormde gemeentes wat nie aan die kerkvereniging deelgeneem het nie en die wettige voortsetting van dié kerkverband was. Tog het hy vir dié en soortgelyke beroep bedank omdat hy oortuig was dat die aanvaarding daarvan 'n massa-uittog van gewese NH lidmate tot gevolg sou kon hê, en hy niks wou doen om die kerkvereniging te laat misluk nie. 

Maar die ontevredenheid by 'n groot deel van vroeëre Hervormde lidmate in die Verenigde Kerk het bly bestaan en die groep wat ná die vasstelling van die naam van die Verenigde Kerk daarvan oortuig was dat van die grondslae van die kerkvereniging, soos in 1882 vasgestel, afgewyk is, is saamgesnoer. Gaandeweg het ds. Van Warmelo ingesien dat die kerkvereniging waarvoor hy hom so hard beywer het, ou verdeeldhede laat herleef en nuwes geskep het. Die twis oor die reg op vaste eiendom van die NH gemeentes wat wel aan die vereniging deelgeneem het, het gevoelens hoog laat loop en ds. Van Warmelo ontstel. Toe pres. Paul Kruger, lidmaat van die Gereformeerd Kerk, in 1891 'n vergadering belê om 'n oplossing vir die geskil te vind, het ds. Van Warmelo se poging om 'n bemiddelende rol te speel misluk en is die saak eindelik in die howe besleg.

Hierdie pynlike twiste en verdeeldhede en die feitlike mislukking van die vereniging het ds. Van Warmelo. wat volgens dr. Du Pont "geen strydbare figuur was nie", voor sy tyd verouder. Hoewel hy in sy gemeente, Heidelberg, wat grotendeels uit vroeëre NH lidmate bestaan het, nog 'n hoë aansien geniet het, was sy rol op die breëre kerklike vlak feitlik afgelope. 'n Groot voldoening vir hom was nog die inwyding van die nuwe NH of G kerkgebou op Heidelberg op 13 Maart 1891 en die feit dat hy op 16 Desember andermaal die groot godsdiensoefening by Paardekraal kon lei. 

Sy gesondheidstoestand, vererger deur spanning en verdeeldheid wat ook tot in sy eie huis deurgedring het, het vinnig agteruitgegaan. Die dokters kon geen aanwysbare siekte vasstel nie, en hy sterf in die ouderdom van 56 jaar. Sy begrafnis is gelei deur ds. D.P. Ackermann (wat ook verenig en dus die NH Kerk vir die NH of G Kerk verruil het) en het onder blyke van wye belangstelling op Heidelberg plaasgevind. Die regering is verteenwoordig deur kmdt.genl. P.J. Joubert, wat 'n grafrede uitgespreek het. 

Van ds. Van Warmelo se hand het net een publikasie verskyn, "Een herinnering aan ds. Dirk van der Hoff" (Potchefstroom, 1881), terwyl 'n geskiedenis van die kerk in Transvaal wat hy hom voorgeneem het om te skrywe, nooit voltooi is nie.

Op 17 Julie 1893, 'n jaar en drie maande ná ds. Van Warmelo se dood, moes 'n buitengewone Algemene Kerkvergadering gehou word “van wegen den hachelijken toestand waarin de Kerk gedompeld is”, en daar sou benewens die predikant nog vier afgevaardigdes van Heidelberg dié vergadering bywoon. Die stryd het veral gegaan tussen die Verenigde Kerk en die herstelde Hervormde Kerk om die kerkeiendomme. Op Heidelberg was die toestande nie rooskleuriger nie. Die gesin van ds. A.J. Louw, ds. Van Warmelo se opvolger wat intussen aangekom het, het geen woning gehad om in tuis te gaan nie. Hulle moes 'n heenkome in 'n hotel vind. Die gevoelens teen ds. Louw in sommige kringe het so hoog geloop (hy was immers die eerste predikant hier uit die Kaapse Kerk wees) dat een van die boere met 'n geweer sou rondgeloop het om na ds. Louw te soek met die dreigement om hom te skiet. Intussen het die Hervormde kerkraad geweier om die sleutels van die pastorie aan die Verenigde Kerkraad af te gee. Die eintlike probleem in verband met die pastorie het op 'n buitengewone vergadering van 3 Julie 1893 sy ontstaan gehad. R.P. Ueckermann deel aan die vergadering mee dat hy gedurende daardie week die sleutels van die pastorie by mev. Van Warmelo gevra het. Maar sy het op aandrang van die Hervormde kerkraad geweier om dit te oorhandig. (Dit dui moontlik daarop dat sy gekant was teen die kerkvereniging.) Die vergadering besluit toe om 'n kommissie van drie persone te benoem om as afgevaardigdes met mev. Van Warmelo te onderhandel, terwyl die vergadering intussen sou verdaag. Mev. Van Warmelo het egter volstrek geweier om die sleutels te oorhandig aangesien sy skriftelik daartoe gelas is om dit nie te doen nie.

Regsadvies is vervolgens van die heer Ahrbeck ingewin. In die daaropvolgende bespreking van die saak is “besloten by meerderheid dat de pastorie in bezit genomen zal worden." Terwyl die vergadering weer verdaag, sou die broeders R.P. Ueckermann en P. Venter die taak gaan afhandel. “Maar zulks zal geschieden met alle bedaardheid, terwijl niemand anders toegelaten zal worden tegenwoordig te zijn; en indien eenig tegenstand of verzet zich voordoet, dan niet meer tegenstand te bieden." Ná 'n uur het die betrokke persone teruggekeer en gemeld dat hulle die pastorie sonder enige teenstand oopgemaak het. Die besittings van mev. Van Warmelo wat nog in die huis was, kon 'n week lank in die studeerkamer gelaat word.

By geleentheid van die volgende vergadering, op 31 Julie, het Ueckermann verder verslag gedoen oor dié aangeleentheid: Mev. Van Warmelo het intussen haar meubels verwyder. Maar 'n kriminele dagvaarding is deur die staat namens die Hervormde kerkraad teen Ueckermann uitgereik. Die voorlopige ondersoek het toe reeds plaasgevind, en sonder sy medewete is 'n borgtog van £150 aan hom toegestaan. Die Hervormde kerkraad het beweer dat, volgens 'n beëdigde verklaring van ene timmerman A. Owen verkry, Ueckermann met sy hulp die deur met 'n vals sleutel oopgemaak en die pastorie in besit geneem het. Op dieselfde vergadering is ook kennis geneem van 'n protesgeskrif waarin 'n ouderling en diaken namens die Hervormde gemeente beswaar aanteken teen die handelswyse van die kerkraad. Daar het egter niks van die hofsaak gekom nie omdat die waarnemende staatsprokureur geweier het om stappe te doen.

So het die stryd om die besit van sekere van die kerkeiendomme nog vier jaar lank geduur met baie onverkwiklike gevolge aan weerskante, en dit sou eers 11 jaar ná die vereniging deur 'n hof bevel besleg word. Eindelik het die pastorie oorgegaan in die hande van die Hervormde kerk. Ná die skikking moes ander voorsiening vir die huisvesting van die pastoriegesin gemaak word. Die nuwe pastorie wat toe opgerig is, is in November 1897 in gebruik geneem.

Nadat hy die versoek aanvaar het om na Zoutpansberg as Hervormde predikant te gaan, het prop. Van Warmelo eers in 1863 na Nederland teruggekeer, alwaar hy op 17 Februarie 1864 in die huwelik bevestig is met Josina van Vollenhoven, vyfde kind van Pieter van Vollenhoven, president van die regbank van Rotterdam. Ná haar dood op 28 Januarie 1865 op Schoemansdal in Noord-Transvaal, trou hy op 5 April 1867 met Maria Magdalena Elizabeth Maré, dogter van Dietlof Siegfried Maré (1850–1916), landdros van Zoutpansberg, en sy eerste vrou, Johanna Adriana Kruger (1828–1874). Uit dié huwelik is vyf seuns gebore, van wie twee jonk oorlede is, en twee dogters, van wie die jongste, Johanna van Warmelo, bekend as skryfster van "Die kappie-kommando" (1913) was en later getroud is met ds. L.E. Brandt, predikant in die NH Kerk, nes haar vader en oupas aan vaders- sowel as moederskant. Sy was ook ’n profeet wat ’n visioen oor die toekoms van Suid-Afrika ontvang het, waarna sy verskeie boeke oor omstrede genesingspraktyke geskryf het.



</doc>
<doc id="122289" url="https://af.wikipedia.org/wiki?curid=122289" title="Endokriene stelsel">
Endokriene stelsel

Die endokriene stelsel is die versameling kliere van ’n organisme wat hormone direk in die bloedvatstelsel afskei sodat dit na afgeleë organe gestuur kan word. Die belangrikste endokriene kliere sluit in die pynappel-, skild-, byskild-, adrenalien- en pituïtêre kliere, die pankreas, eierstokke en testikels. 

Die endokriene stelsel verskil van die eksokriene stelsel, wat hormone deur buise na buite die liggaam afskei. Dit is ’n inligtingseinstelsel soos die senuweestelsel, maar die meganisme en uitwerking daarvan verskil. Die endokriene stelsel se uitwerking word stadig geïnisieer en is langdurig, van ’n paar uur tot weke. Die senuweestelsel, daarenteen, stuur inligting baie vinnig en die reaksies is gewoonlik kortdurig. In gewerweldes is die hipotalamus die sentrale beheersentrum van alle endokriene stelsels. 

Spesiale kenmerke van endokriene kliere is gewoonlik hul buislose aard, hul vaatrykheid en die teenwoordigheid van intrasellulêre holtes of korreltjies waarin die hormone geberg word. In teenstelling hiermee is eksokriene kliere, soos spoeg- en sweetkliere, minder vaatryk en het hulle buise.

Benewens die gespesialiseerde endokriene organe wat hierbo genoem is, het baie ander organe wat deel van ander liggaamstelsels is, soos die lewer, niere en hart, sekondêre endokriene funksies. So skei die niere endokriene hormone soos eritropoiëtien en renien af. 

Die woord "endokrien" kom van die Griekse woorde ἐνδο- "endo-", "binne", en κρίνειν "krinein", "om te skei".



</doc>
<doc id="122294" url="https://af.wikipedia.org/wiki?curid=122294" title="Eksokriene stelsel">
Eksokriene stelsel

Die eksokriene stelsel is kliere wat stowwe deur ’n buis na die oppervlak van epiteelweefsel afskei. Voorbeelde van eksokriene kliere is sweet-, spoeg-, slym- en traankliere. Hulle is een soort kliere in die liggaam; die ander soort is endokriene kliere, wat hul produkte direk in die bloedvatstelsel afskei. 

Die lewer en pankreas is beide endokriene en eksokriene kliere, want hulle skei sommige produkte deur buise en ander direk in die bloedstroom af.



</doc>
<doc id="122296" url="https://af.wikipedia.org/wiki?curid=122296" title="Dryolestoidea">
Dryolestoidea

Die Dryolestoidea (Butler 1939) is 'n uitgestorwe superorde van die soogdiere.

Dit bevat drie ordes:

Hulle het volop op Laurasia en Gondwana voorgekom van die midde-Jura tot die laat Paleoseen. Hulle het dus een van die groepe wat die Kryt-Paleogeen-uitwissing oorleef het. Die beskrywing van 'n fossiel van die mioseen "Necrolestes" het die fossiele tydperk dalk nog uitgebrei.

Hierdie soogdiere was nouer aan die huidige buideldiere (Metatheria) en plasentale soogdiere (Eutheria) verwant as die monotreme soos eendbekdier. 


</doc>
<doc id="122297" url="https://af.wikipedia.org/wiki?curid=122297" title="Paul J. Weitz">
Paul J. Weitz

Paul Joseph Weitz (25 Julie 1932 – 22 Oktober 2017) was 'n Amerikaanse vlootkaptein, vlieënier, lugvaartingenieur, toetsvlieënier en Nasa-ruimtevaarder. Hy het twee vlugte in die ruimte meegemaak. Hy was deel van die bemanning van drie wat aan die eerste bemande Skylab-missie deelgeneem het. Hy was ook die bevelvoerder van die STS-6 missie, die eerste van ruimtependeltuig Challenger se vlugte. Hy was gewerf as deel van Ruimtevaardergroep 5.


</doc>
<doc id="122298" url="https://af.wikipedia.org/wiki?curid=122298" title="Wilhelm Friedemann Bach">
Wilhelm Friedemann Bach

Wilhelm Friedemann Bach (22 November 1710 – 1 Julie 1784) was 'n Duitse komponis. Hy was die tweede kind en oudste seun van Johann Sebastian Bach.



</doc>
<doc id="122299" url="https://af.wikipedia.org/wiki?curid=122299" title="Strategiese denke">
Strategiese denke

Strategiese denke word gedefinieer as 'n verstandelike of denkproses wat 'n individu gebruik in die konteks om sukses te behaal in 'n spel of ander onderneming. As 'n kognitiewe aktiwiteit produseer dit gedagtes.

Wanneer dit van toepassing gemaak word op 'n organisatoriese strategiese bestuursproses, behels strategiese denke die skep en aanwending van unieke besigheidsinsigte en -geleenthede met die doel om 'n mededingende voordeel vir 'n maatskappy of organisasie te skep. Dit kan individueel gedoen word, asook gesamentlik deur belangrike mense wat die organisasie se toekoms positief kan verander. Strategiese denke in 'n groep kan meer waarde skep deur 'n pro-aktiewe en kreatiewe dialoog moontlik te maak, en waar individue ander mense se perspektiewe op kritieke en komplekse kwessies kan kry. Dit word beskou as 'n voordeel in die hoogs mededingende en vinnig veranderende sake-omgewing.

Strategiese denke behels die vind en ontwikkeling van 'n strategiese  toekomsbeplanningvermoë vir 'n organisasie, deur alle moontlike verlope van die organisasie se toekoms te ondersoek, en konvensionele denke uit te daag om die huidige besluitneming te verbeter. Hedendaagse strategiese denke dui al hoe meer daarop dat die kritieke strategiese vraag nie die konvensionele "Wat?" is nie, maar "Hoekom?" of "Hoe?". Die werk van Henry Mintzberg en ander skrywers, ondersteun ook dié gevolgtrekking. Hulle tref ook 'n duidelike onderskeid tussen strategiese denke en strategiese beplanning, nog 'n belangrike strategiese bestuursdenkproses.

Generaal André Beaufre het in 1963 geskryf dat strategiese denke " 'n verstandelike proses is, wat terselfdertyd abstrak en rasioneel is, en in staat moet wees om sowel sielkundige as fisiese data te verwerk. Die strateeg moet 'n goeie vermoë hê vir sowel analise as sintese; analise is nodig om die data bymekaar te kry waarop hy sy diagnose grond; sintese om uit hierdie data die diagnose self te maak. Die diagnose kom in werklikheid neer op 'n keuse tussen verskillende handelinge."

Daar is nie 'n algemeen aanvaarde definisie vir strategiese denke nie, nie 'n gemeenskaplike ooreenstemming oor sy rol of belangrikheid nie, en geen gestandaardiseerde lys van die belangrikste vaardighede van strategiese denkers nie. Daar is ook geen konsensus oor die vraag of strategiese denke 'n ongewone ideaal is of 'n algemene en waarneembare eienskap van strategie nie. Die meeste kenners stem saam dat die tradisionele modelle vir die skep van 'n strategie, wat hoofsaaklik gebaseer is op strategiese beplanning, nie doeltreffend is nie. Strategie in vandag se mededingende besigheidsomgewing beweeg weg van die basiese "strategiese beplanning" en meer na strategiese denke ten einde mededingend te kan bly. Albei denkprosesse moet egter hand-aan-hand funksioneer om die maksimum voordeel daaruit te put. Daar word gesê dat die ware hart van 'n strategie die "strateeg" is, en vir die beste uitvoering van 'n strategie word 'n strategiese denker vereis wat nuwe, verbeeldingryke strategieë kan uitdink en die reëls van die mededingende spel kan herskryf, en die verloop van gebeure aan die gang sit wat die "toekoms sal definieer".

Volgens F. Graetz is strategiese denke en beplanning "verskillende maar onderling verbonde en aanvullende denkprosesse" wat mekaar moet ondersteun vir doeltreffende strategiese bestuur. Volgens Graetz se model is die rol van strategiese denke "om na innovasie te soek en nuwe en heel verskillende toekomse te kan verbeel wat daartoe kan lei dat die maatskappy sy kernstrategieë en selfs sy bedryf te herdefinieer". Strategiese beplanning se rol is "om strategieë wat deur die strategiese denke-proses ontwikkel is te ondersteun en te verwesenlik en dit terug in die besigheid te integreer".

Henry Mintzberg het in 1994 geskryf dat strategiese denke meer oor sintese (dus "verbind die kolletjies") as analise (dus "vind die kolletjies") gaan. Dit gaan veral daaroor dat "alles wat die bestuurder leer uit alle bronne (sowel die 'sagte' insigte uit sy of haar persoonlike ervarings en die ervarings van ander regdeur die organisasie en die 'harde' data van marknavorsing en so aan) saam te vat en dan dié inligting te sintetiseer in 'n visie vir die rigting waarin die besigheid moet beweeg". Mintzberg voer aan dat strategiese denke nie gesistematiseer kan word nie en die kritieke deel van die skep van 'n strategie is, in teenstelling met strategiese beplanning-pogings. Volgens hom vind strategiese beplanning "rondom" die strategiese denke-aktiwiteit plaas, deur insette vir die strateeg te verskaf om te oorweeg en om planne te verskaf vir die beheer oor die implementering van die strategie nadat dit geskep is.

Volgens Jeanne Liedtka verskil strategiese denke van strategiese beplanning na aanleiding van die volgende dimensies van strategiese bestuur:
Liedtka het vyf "belangrike eienskappe van strategiese denke in die praktyk" wat soos bevoegdhede lyk, waargeneem:


</doc>
<doc id="122300" url="https://af.wikipedia.org/wiki?curid=122300" title="Jack R. Lousma">
Jack R. Lousma

Jack Robert Lousma (29 Februarie 1936 – ) is 'n afgetrede Kolonel in die Amerikaanse Mariene Korps, 'n lugvaartingenieur, voormalige vlootvlieënier, Nasa-ruimtevaarder en politikus. Hy was deel van die bemanning van die tweede bemande vlug in Skylab in 1973. In 1982 was hy die bevelvoerder van STS-3, die derde ruimtependeltuigmissie. Hy was ook deel van die ondersteuningspan vir Apollo 10. Hy was gewerf as deel van Ruimtevaardergroep 5.

Lousma was later 'n Republikeinse genomineerde vir 'n posisie in die Amerikaanse Senaat 1984. Hy het Michigan verteenwoordig. Hy het verloor teen Carl Levin wat sy tweede van ses termyne gewen het.


</doc>
<doc id="122301" url="https://af.wikipedia.org/wiki?curid=122301" title="Wilhelm Friedrich Ernst Bach">
Wilhelm Friedrich Ernst Bach

Wilhelm Friedrich Ernst Bach (24 Mei 1759 – 25 Desember 1845) was 'n Duitse komponis. Hy was die oudste seun van Johann Christoph Friedrich Bach en 'n kleinseun van Johann Sebastian Bach.



</doc>
<doc id="122303" url="https://af.wikipedia.org/wiki?curid=122303" title="Dieterich Buxtehude">
Dieterich Buxtehude

Dieterich Buxtehude (c. 1637/39 – 9 Mei 1707) was 'n Deens-Duitse orrelis en komponis van die baroktydperk.



</doc>
<doc id="122305" url="https://af.wikipedia.org/wiki?curid=122305" title="William R. Pogue">
William R. Pogue

William Reid "Bill" Pogue (23 Januarie 1930 – 3 Maart 2014) was 'n Amerikaanse ruimtevaarder, Amerikaanse Lugmag vegvliegtuigvlieënier (rang Kolonel) en toetsvlieënier. Hy was ook 'n bekwame onderwyser, publieke spreker en outeur. Hy was deel van die Ruimtevaardergroep 5-inname. Eers was hy deel van die ondersteuningspanne vir Apollo 7, Apollo 11 en Apollo 14. Hy word aangestel as bevelvoerder van Apollo 19 se beheermodule maar nadat die missie gekanselleer word, word hy toegewys aan die Skylab-program. Hy neem deel aan die laaste Skylabvlug.



</doc>
<doc id="122306" url="https://af.wikipedia.org/wiki?curid=122306" title="Eskimo-boeglynknoop">
Eskimo-boeglynknoop

Die Eskimo-boeglynknoop is 'n knoop soortgelyk aan die boeglynknoop, behalwe vir die punt van die tou wat om die lus geneem word, in plaas van die lang kant van die tou. Die eerste keer wat hierdie knoop waargeneem is, was toe 'n Westerling hierdie knoop gesien het op die slee van 'n Eskimo (amptelik bekend as Inuïete).

Dit is 'n baie sterk, veilige knoop, wat nie maklik losgaan wanneer dit gebruik word nie, maar het die voordeel dat dit maklik na gebruik losgemaak kan word. Hierdie knoop is ook baie vinnig en maklik om te knoop en die lus verskuif nie onder las nie.

Die knoop is 'n goeie knoop vir algemene gebruik, en volgens party mense 'n beter knoop as die gewone boeglynknoop.
Hierdie knoop kan met die dubbele boeglynknoop of die dubbele waterboeglynknoop vermeng word om interessante kombinasies te verkry, maar die basiese struktuur bly egter dieselfde.

A. Maak 'n lus in die tou.

B. Ryg die kort punt van die tou deur die bokant van die lus.

C. Trek die punt van die tou bo-oor die lus, en ryg dan die punt weer deur die lus.

D. Trek die lang kant van die tou en die lus om die knoop styf te trek. "(Let wel: Maak seker dat die lus die verlangde grootte is voor dit styfgetrek word, aangesien die lus nie verstel kan word sonder om die knoop los te maak nie.)"


</doc>
<doc id="122307" url="https://af.wikipedia.org/wiki?curid=122307" title="Portret van 'n man met handskoene in die hand">
Portret van 'n man met handskoene in die hand

Portret van 'n man met handskoene in die hand is 'n olieverfskildery, geskilder deur die Nederlandse meesterskilder Rembrandt van Rijn. Die tegniek wat hy gebruik het, is olie op paneel (mahoniehout) met afmetings van 80,6 × 67,3 cm. Rembrandt het die skildery in 1948 geskilder.

Die skildery stel 'n man voor geklee in 'n swart jas met 'n plat, wit kraag, 'n breërand swart hoed en met handskoene in die hand. Dit is nie bekend wie die man is nie. Die skildery is regsonder geteken 'Rembran[dt] / f. 16[4]8'. Hierdie voetskrif is nie heeltemal leesbaar nie, maar die styl en die uitvoering van die werk kom voldoende ooreen met Rembrandt se werke uit die jare 1645–1650.

Die vroegste bekende eienaar was Jacobus I, vors van Monaco en 4de hertog van Valentinois. Op 22 Januarie 1812 is dit vir 5 071 frank op die verkoping van 'n sekere 'monsieur die Séréville' by veilinghuis Paillet in Parys verkoop aan Lebrun vir die versameling van Charles-Maurice de Talleyrand. In 1831 is dit vir 500 livres aan die Britse bankier Alexander Baring, 1ste Baron Ashburton, verkoop. Daarna hang dit tot 1907 in die buitekamer van die familie Baring, "The Grange" by Northington in die graafskap Hampshire. In dieselfde jaar verkoop die destydse eienaar, Francis Denzil Edward Baring, die werk aan die kunshandelaar Sulley and Co. in Londen. Later was dit in die besit van kunshandelaar Charles Sedelmeyer in Parys, wat dit in 1909 vir 125 000 dollar verkoop aan die New Yorkse kunsversamelaar Benjamin Altman. Hy het dit in 1913 aan die Metropolitan Museum of Art in New York geskenk.




</doc>
<doc id="122308" url="https://af.wikipedia.org/wiki?curid=122308" title="Léo Delibes">
Léo Delibes

Clément Philibert Léo Delibes (Frans: [klemɑ̃ filibɛʁ leo dəlib]; 21 Februarie 1836 – 16 Januarie 1891) was 'n Franse komponis van die romantiektydperk.



</doc>
<doc id="122311" url="https://af.wikipedia.org/wiki?curid=122311" title="Arvo Pärt">
Arvo Pärt

Arvo Pärt (Esties: [ˈɑrvo ˈpært]; gebore op 11 September 1935) is 'n Estiese klassieke komponis van minimalistiese en gewyde musiek. Hy is die skepper van die styl tintinnabuli wat hy met "Für Alina" in 1976 ingewy het en wat ook prominent in "Spiegel im Spiegel" (1978) gebruik is. Sy musiek neem inspirasie by Gregoriaanse gesang.



</doc>
<doc id="122317" url="https://af.wikipedia.org/wiki?curid=122317" title="Max Bruch">
Max Bruch

Max Christian Friedrich Bruch (6 Januarie 1838 – 2 Oktober 1920) was 'n Duitse komponis van die romantiektydperk.



</doc>
<doc id="122318" url="https://af.wikipedia.org/wiki?curid=122318" title="Boeglynknoop">
Boeglynknoop

Die boeglynknoop is 'n knoop wat die basis van die dubbele boeglynknoop en dubbele waterboeglynknoop vorm.

Dit is 'n baie sterk, veilige knoop, wat nie maklik losgaan wanneer dit gebruik word nie, maar het die voordeel dat dit maklik na gebruik losgemaak kan word. Hierdie knoop is ook baie vinnig en maklik om te knoop en die lus verskuif nie onder las nie.

Die knoop is gewild onder bergklimmers, omrede dit 'n sterk en baie veilige knoop is. Alhoewel die syfer 8-knoop effens sterker is, verkies meeste bergklimmers hierdie knoop, of die soortgelyke waterboeglynknoop.

Aangesien hierdie knoop se lus nie onder las skuif nie, en vinnig en maklik geknoop kan word, is dit 'n bruikbare knoop vir reddingswerk. Voorbeelde hiervan is vir 'n tou rondom 'n persoon se lyf (onder die arms) wanneer iemand opgehys moet word, of nadat iemand oorboord geval het.

Dit is ook 'n baie handige knoop vir alledaagse gebruik. Beide die dubbele boeglynknoop en waterboeglynknoop is beter knope a.g.v. die dubbele lus.

A. Maak 'n lus in die tou.

B. Ryg die kort punt van die tou deur die lus.

C. Trek die kort punt agter om die lang kant van die tou, en ryg dan die punt weer deur die lus.

D. Trek die lang kant van die tou en die lus om die knoop styf te trek.

"Let wel: Maak seker dat die lus die verlangde grootte is voor dit styfgetrek word, aangesien die lus nie verstel kan word sonder om die knoop los te maak nie."


</doc>
<doc id="122319" url="https://af.wikipedia.org/wiki?curid=122319" title="Instagram">
Instagram

Instagram is 'n mobiele toep wat gebruikers toelaat om foto's en video's met hul volgelinge of met die publiek te deel.



</doc>
<doc id="122322" url="https://af.wikipedia.org/wiki?curid=122322" title="Toep">
Toep

'n Toep of app is 'n sagtewaretoepassing of -applikasie vir 'n slimfoon of tabletrekenaar.


</doc>
<doc id="122324" url="https://af.wikipedia.org/wiki?curid=122324" title="Sergei Rachmaninoff">
Sergei Rachmaninoff

Sergei Vasilievich Rachmaninoff (Russies: Серге́й Васи́льевич Рахма́нинов; IFA: [sʲɪrˈɡʲej rɐxˈmanʲɪnəf]; 1 April 1873 – 23 Maart 1943) was 'n Russiese pianis, komponis, en orkesleier van die laat romantiektydperk.

Sergei Wasiljewitsj Rachmaninof (1873- 1943) is op Oneg, naby Nowgorod, gebore. Hy was die seun van 'n kaptein van die Keiserlike Wag en 'n afstammeling van ŉ adellike en gegoede familie. As jeugdige het hy 4 jaar lank in Moskou by sy leermeester, Nikolai Sverof, gaan woon. 

As student het hy die opera "Aleko" en die klavierstukke Opus 3, wat die beroemde Prelude in C-kruis-mineur bevat, gekomponeer. Sverof se streng dissipline oor die jong Rachmaninof het meegebring dat hy een van die grootste klaviervirtuose van die 20e eeu geword het. Die eerste uitvoering van sy Tweede Klavierkonsert in C-mineur in Moskou in 1901 was 'n groot sukses. 

In 1906 het hy en sy gesin in Dresden gaan woon, waar hy die Tweede Simfonie (1907), die simfoniese gedig "Die eiland van die dood" (1909) en die Derde Klavierkonsert in D-mineur (1909) gekomponeer het. Laasgenoemde werk het hy spesiaal vir sy eerste konsertreis in die VSA geskryf. Van 1910 tot 1917 het Rachmaninof weer in Moskou gaan woon, waar hy dikwels simfoniekonserte gedirigeer het. 

Die belangrikste werk van sy tweede verblyf in Moskou was sy koorsimfonie, "Die klokke". Die revolusie van 1917 het hom in so 'n mate van sy land vervreem, dat hy en sy gesin Rusland verlaat en hulle permanent in die VSA gevestig het. 

Die kwarteeu wat hy in die VSA gewoon het, is hoofsaaklik aan konsertreise daar en in Europa gewy. Die enigste belangrike komposisies uit hierdie tydperk is die "Rapsodie op 'n tema van Paganini" (1934) en die Derde Simfonie (1936). Tydens 'n konsertreis het hy skielik siek geword en op 28 Maart 1943 is hy in Kalifornië oorlede. 

Rachmaninof was die gewildste komponis van die 20e eeu, 'n begaafde dirigent en die verstommendste pianis van sy tyd. Hy was die laaste komponis in die Russiese Romantiese tradisie. Sy komposisies bevat meesleurende melodieë en groot dinamiese kontraste, en daar is tans nuwe belangstelling in sy musiek.




</doc>
<doc id="122327" url="https://af.wikipedia.org/wiki?curid=122327" title="Skuifknoop">
Skuifknoop

'n Skuifknoop is 'n bekende en gewilde knoop onder die algemene publiek, en is ook maklik om te knoop. Dit is egter ook maklik om die knoop verkeerd te knoop, waarmee die gevolglike diefknoop en oumaknoop vorm.

Alhoewel die skuifknoop op die oog af na 'n sterk en veilige knoop lyk, is dit 'n baie onveilige knoop, wat op die mees onverwagte tye kan losgaan. Dit gebeur veral met gladde toue, of waar die twee toue se eienskappe verskil (bv. die tipe tou, toue met verskillende styfhede, of waar die diktes selfs net effens verskil). In hierdie gevalle kan die knoop skielik meegee.

As gevolg van die knoop se eienskappe, is dit belangrik dat hierdie knoop nie gebruik word om 'n las te dra, soos om voorwerpe en persone mee op te hys of te trek nie. Dit is wel 'n geskikte knoop om pakkies, skoenveters ens. mee vas te maak.

Soortgelyke knope is die diefknoop en die oumaknoop. Beide hierdie knope is onveilig, en sal met die geringste spanning daarop lostrek.

A. Vou die twee lyne 'n halwe draai om mekaar, sodat die toue se twee punte in dieselfde rigting wys.

B. Vou die twee tou nog 'n keer 'n halwe draai om mekaar, maar keer die rigting om. Dit is belangrik dat punte e en f asook punte g en h langs mekaar lê.

C. Vat punte e en f in een hand, en punte g en h in die ander hand. Trek hierdie punte styf. Indien net die lang punte, of 'n lang en kort kant saam getrek word, kan hierdie knoop losgaan.


</doc>
<doc id="122337" url="https://af.wikipedia.org/wiki?curid=122337" title="Ernst Haeckel">
Ernst Haeckel

Ernst Haeckel (16 Februarie 1834 – 9 Augustus 1919) was ’n Duitse bioloog, naturalis, filosoof, fisikus, professor en kunstenaar wat duisende nuwe spesies ontdek, beskryf en ’n naam gegee het, en ’n stamboom saamgestel het wat alle lewensvorme omvat. Hy het ook baie terme in biologie uitgedink, onder meer "antropogenie", "ekologie", "filum", "filogenie", "stamsel" en "Protista".

Haeckel het Charles Darwin se werk in Duitsland bevorder en gewild gemaak, en die invloedryke maar tans minder gewilde biogenetiese wet daargestel waarvolgens embrioniese ontwikkeling (ontogenese) ’n kortlikse herhaling van evolusionêre ontwikkeling (filogenese) is.

Sy gepubliseerde kunswerke sluit meer as 100 gedetailleerde, veelkleurige illustrasies van diere en see-organismes in. As filosoof het hy "Die Welträtsel" (1895–1899) geskryf, asook "Freedom in Science and Teaching" om die onderrig van evolusie te steun.



</doc>
<doc id="122338" url="https://af.wikipedia.org/wiki?curid=122338" title="Kloofsaag">
Kloofsaag

'n Kloofsaag is 'n houtsaag wat spesiaal ontwerp is vir die maak van 'n skeursnit, 'n snit gemaak ewewydig (parallel) aan die rigting van die hout se grein.

Die snykant van elke tand het 'n plat voorste rand wat skuins agtertoe lê teen sowat 8°, in teenstelling met 'n kruissaag, wat tande het wat skuins agtertoe lê teen ongeveer 15°.

Nog 'n verskil met die kruissaag, is dat die kante geslyp is op regte hoeke met die snyvlak, wat beitel-agtige snyoppervlaktes vorm, terwyl die kruissaag s'n teen 'n hoek geslyp is, sodat elke tand 'n messoort-snypunt in kontak met die hout het. Hierdie ontwerp sorg dat die saag nie die hout se greinlyne volg nie, wat die saag op die verkeerde pad kon stuur. Deur soos 'n beitel te werk, kan die saag makliker oor afwykende greinlyne sny, wat nodig is om 'n reguit snit te bereik. 

Dit is moontlik om hierdie materiaaluitskot meganisme in aksie waar te neem, deur die ontleding van raampie-vir-raampie beeldmateriaal van die snyproses. Kloofsae het tipies 4-10 tande per duim, wat hulle relatief grof maak.

Alle saagmeulens gebruik kloofsae van verskillende tipes, insluitende die bandsaag. Histories het saagmeulens gebruik gemaak van een of meer resiprokerende sae. meer spesifiek bekend as 'n "op-en-af" of "regopsaag". Sommige saagmeulens gebruik ook kloofsae om blaaie en planke op die regte lengte te saag.

Vir die oorgrote meerderheid van sae oor die wêreld heen, is die tande ontwerp om te sny wanneer die saag gestoot word deur die hout. Daar is egter ook sommige sae, soos die Japannese saag en die saag wat deur die Antieke Egiptenare gebruik is, wat ontwerp is om te sny met die trekslag.


</doc>
<doc id="122339" url="https://af.wikipedia.org/wiki?curid=122339" title="Taoïsme">
Taoïsme

Taoïsme, ook bekend as Daoïsme, is ’n godsdiens- of filosofiese tradisie van Chinese oorsprong met die klem op ’n lewe in harmonie met die "Tao" (Chinees: 道, letterlik die "Weg"; pinyin-spelling: "Dao"). Die "Tao" is ’n basiese idee in die meeste Chinese filosofiese skole; in Taoïsme dui dit egter op die beginsel wat die bron, patroon en wese is van alles wat bestaan. Taoïsme het parallel aan Confucianisme en Boeddhisme ontwikkel. Dié drie strominge het gesamentlik die grondslag van Neo-Confucianisme gevorm. Taoïsme verskil van Confucianisme deur nie klem te lê op ’n rigiede rituele en sosiale orde nie.

Taoïstiese etiek wissel van skool tot skool, maar in die algemeen word klem gelê op "wu wei" (optrede sonder inspanning), "natuurlikheid", eenvoud, spontaniteit en die Drie Skatte: 慈 meegevoel, 儉 "matigheid" en 不敢為天下先 "ootmoed".

Taoïsme dateer van minstens die 4de eeu v.C. Vroeë Taoïsme het sy kosmologiese idees gekry van die Skool van Yinyang (Naturaliste), en is grootliks beïnvloed deur een van die oudste geskrifte van die Chinese kultuur, die "Yijing", wat ’n uiteensetting gee van ’n filosofiese stelsel oor hoe om menslike gedrag in ooreenstemming met die wisselende siklusse van die natuur te hou. Die "Daodejing", ’n kompakte boek wat leringe bevat waarvoor Laozi (vroeër Lao-tsoe) die eer kry, word wyd beskou as die hoeksteen van die Taoïstiese tradisie, saam met die latere "Zhuangzi", die werk van Zhuangzi (vroeër Tsjoeang-tsoe).

Teen die tyd van die Han-dinastie (206 v.C. tot 220 n.C.) is die verskeie bronne van Taoïsme verenig in ’n samehangende tradisie van godsdienstige organisasies en ordes in die staat Shu (die moderne Sichuan). In die China van vroeër is Taoïste beskou as hermiete of kluisenaars wat nie aan die politieke lewe deelgeneem het nie. Van hulle was Zhuangzi die bekendste, en dit is betekenisvol dat hy in die suide gewoon het, waar hy deel was van die plaaslike sjamanistiese tradisies. Vroeë Taoïstiese bewegings het hul eie instellings ontwikkel in teenstelling met sjamanisme, maar het basiese sjamanistiese elemente opgeneem. Institusionele ordes van Taoïsme het in verskeie rigtings ontwikkel; in moderne tye kan dit in twee hooftakke verdeel word: Quanzhen- en Zhengyi-Taoïsme. Ná Laozi en Zhuangzi het die geskrifte van Taoïsme geleidelik aangegroei en is dit in die vorm van ’n kanon saamgestel: die Daozang. Deur die Chinese geskiedenis is Taoïsme verskeie kere as ’n staatsgodsdiens benoem, maar ná die 17de eeu het dit in onguns geraak.

Vandag is die Taoïstiese tradisie een van die vyf amptelik erkende leerstellings in die Volksrepubliek van China en Taiwan. Dit vind ook aanklank in ander gemeenskappe, veral Hongkong, Macau en Suidoos-Asië.

Die woord "Taoïsme" word gebruik om verskillende Chinese terme te vertaal wat na verskillende aspekte van dieselfde tradisie verwys:

Dié onderskeid word egter deur die meeste Westerse en Japannese geleerdes verwerp.

Laozi word tradisioneel as die stigter van die godsdienstige Taoïsme beskou en in dié opsig verbind met "oorspronklike" Taoïsme. Dit word betwis of hy werklik bestaan het. Die werk waarvoor hy die eer kry, die "Daodejing", dateer uit die 4de eeu v.C.

Taoïsme se grondslag is die Skool van Naturaliste (in die vorm van hul hoofelemente, jin en jang en die Vyf Fases), wat in die 4de en 3de eeu v.C. ontstaan het. Robinet identifiseer vier komponente in die opkoms van Taoïsme:

Sommige elemente van Taoïsme kan teruggespeur word na prehistoriese volksreligies in China wat later in ’n Taoïstiese tradisie vergroei het. Die eerste georganiseerde vorm van Taoïsme, die Tianshi-skool, wat later bekend geword het as die Zhengyi-skool, het teen die einde van die 2de eeu v.C. ontstaan. Die Tianshi-skool is in 215 amptelik erken deur die heerser Cao Cao, en dit het weer Cao Cao se magsopkoms gewettig. Laozi het in die middel van die 2de eeu v.C. keiserlike erkenning as ’n godheid gekry.

Taoïsme, in die vorm van die Shangqing-skool, het weer amptelike status gekry tydens die Tang-dinastie (618–907), waarvan die keisers beweer het hulle is familie van Laozi. Die Shangqing-beweging het egter al veel vroeër, in die 4de eeu, ontwikkel op grondslag van ’n reeks onthullings in die jare tussen 364 en 370 deur gode en geeste aan ene Yang Xi.

Tussen 397 en 402 het Ge Chaofu ’n reeks geskrifte saamgestel wat later as grondslag gedien het van die Lingbao-skool, wat sy grootste invloed gehad het tydens die Song-dinastie (960–1279). Verskeie Song-keisers, veral Huizong, het Taoïsme aktief bevorder; hulle het Taoïstiese geskrifte versamel en uitgawes van die "Daozang" laat publiseer.

In die 12de eeu is die Quanzhen-skool in Shandong gestig. Dit het tydens die 13de en 14de eeu floreer en tydens die Yuan-dinastie die grootste en belangrikste Taoïsmeskool in Noord-China geword. Dié skool se mees gerespekteerde meester, Qiu Chuji, het Djengis Khan in 1222 ontmoet en glo daarin geslaag om hom te oorreed om groter selfbeheersing te gebruik tydens sy wrede oorwinnings. Volgens ’n dekreet van die khan was die skool ook vrygeskeld van belasting.

Aspekte van Confucianisme, Taoïsme en Boeddhisme is doelbewus vermeng in Neo-Confucianisme, en dit het eindelik tydens die Ming-dinastie (1368–1644) die keiserlike godsdiens vir staatsdoeleindes geword.

Die Qing-dinastie (1644–1912) het egter die klassieke Confucianisme bo Taoïsme verkies.

In die 18de eeu is die keiserlike biblioteek tot stand gebring, maar omtrent geen Taoïstiese boeke is daarin opgeneem nie. Aan die begin van die 20ste eeu het Taoïsme grootliks in onguns geraak; net een volledige afskrif van die "Daozang" het byvoorbeeld bewaar gebly, in die Wit Wolk-klooster in Beijing.

Taoïsme is vandag een van vyf godsdienste wat in die Volksrepubliek van China erken word. Die regering oefen beheer oor die bedrywighede daarvan uit deur middel van die Chinese Taoïstevereniging. Taoïsme word vryelik in Taiwan beoefen, na bewering deur miljoene volgelinge.

In Taoïsme word verskeie temas van die "Yijing", "Daodejing" en "Zhuangzi" beklemtoon, soos natuurlikheid, spontaniteit, eenvoud, ’n afstand van begeertes en, die belangrikste van alles, "wu wei". Dié begrippe is egter nie tot Taoïsme beperk nie.

"Tao" (道) beteken letterlik "weg", maar kan ook vertaal word as "pad", "kanaal", "leerstelling" of "lyn". In Taoïsme is dit "die Een, wat natuurlik, spontaan, ewig, naamloos en onbeskryflik is. Dit is terselfdertyd die begin van alle dinge en die manier waarop alle dinge verloop." Dit is ook al vertolk as die "vloei van die heelal" of ’n demonstrasie van die natuur. Die "Tao" is ook iets wat iemand in hulself kan ontdek.

Die aktiewe uitdrukking van "Tao" word genoem "Te" (德, ook "De" gespel) en dikwels vertaal as "deug" of "krag" in die sin dat "Te" daaruit spruit dat ’n individu die "Tau" leef en kweek.

Die dubbelsinnige term "wu wei" (無爲) maak die belangrikste etiese begrip in Taoïsme uit. "Wei" verwys na enige doelbewuste of opsetlike daad, terwyl "wu" beteken "daar is geen..." of "sonder". Algemene vertalings is "nieaksie", "inspanningslose aksie" of "aksie sonder opset". Die bedoeling word soms beklemtoon deur die teenstrydige term "wei wu wei" te gebruik: "aksie sonder aksie".

In antieke Taoïstiese geskrifte word "wu wei" verbind met water vanweë die vloeibare aard daarvan. Volgens Taoïstiese filosofie, en in ooreenstemming met die "Yijing", werk die heelal op ’n harmonieuse manier volgens sy eie weë. Wanneer iemand sy wil uitoefen op ’n manier wat uit ritme met die siklusse van verandering is, kan hulle daardie harmonie versteur en onbedoelde gevolge sal meer waarskynlik wees as die bedoelde gevolg. ’n Persoon se wil is nie die hoofprobleem nie; jy moet net jou wil in harmonie met die natuurlike heelal plaas. So kan ’n potensieel skadelike inmenging vermy word en kan doelwitte sonder inspanning bereik word. 

Natuurlikheid (自然 zìrán，letterlik "selforganisasie") word beskou as ’n sentrale deug in Taoïsme. Dit beskryf die "oertoestand" van alle dinge, sowel as ’n basiese eienskap van die "Tao", en word gewoonlik verbind met spontaniteit en kreatiwiteit. Om natuurlikheid te kry moet ’n mens met die "Tao" identifiseer; dit behels ’n persoon se vrymaking van selfsug en begeerte, asook die waardering van eenvoud.

’n Metafoor wat dikwels gebruik word vir natuurlikheid is "Pu" (樸, letterlik "onbesnede hout"), wat die "oorspronklike natuur" verteenwoordig, voor die afdruk van die kultuur van ’n individu daarop.

Die Taoïstiese Drie Skatte, of Drie Juwele (三寶 sānbǎo) behels die basiese deugde "ci" (慈, gewoonlik vertaal as "deernis"), "jian" (俭, gewoonlik "matigheid") en "bugan wei tianxia xian" (不敢为天下先, letterlik "nie waag om op te tree soos die eerste onder die hemel nie", maar gewoonlik vertaal as "nederigheid").

Die Drie Skatte kan ook verwys na "jing", "qi" en "shen". ("Jing" word gewoonlik vertaal as "essensie" en "shen" as "gees"). Hierdie terme is elemente van die tradisionele Chinese konsep van die menslike liggaam, wat verband hou met Taoïsme. 

Taoïstiese kosmologie is siklies; relatiwiteit, evolusie en "uiterstes ontmoet" is belangrike begrippe. Hulle deel sienings met die Skool van Naturaliste (Yinyang) (305-240 v.C.) wat gelei is deur Zou Yan. Dié skool het die begrippe "Wu Xing" (Vyf Fases) en jin en jang geharmoniseer. Daarvolgens word die heelal beskou as in ’n voortdurende proses van herskepping, want alles wat bestaan, is bloot ’n aspek van "qi" wat, "as dit gekondenseer word, die lewe word; as dit verwater word, is dit oneindige potensiaal". "Qi" is ewig aan die verander tussen sy gekondenseerde en verwaterde toestand. Hierdie twee verskillende toestande van "qi", is aan die ander kant vergestaltings van die abstrakte entiteite jin en jang, twee komplementêre uiterstes wat konstant teen en met mekaar speel en nie sonder die ander kan bestaan nie.

Mense word beskou as ’n mikrokosmos van die heelal, en omvat byvoorbeeld die "Wu Xing" in die vorm van "zang-fu"-organe. Dus word geglo ’n beter begrip van die heelal kan verkry word deur ’n beter begrip van die self. 

Taoïsme kan as panteïsties beskryf word (waarvolgens God gelykgestel word met die magte en kragte van die natuur en die heelal) as in ag geneem word sy filosofiese klem op die vormloosheid en belangrikheid van die "Tao", eerder as die mens se konsep van God. Dit is een van die kernoortuigings wat feitlik al die sektes deel.

Taoïstiese ordes beskou gewoonlik die Drie Reines as die belangrikste gode van die panteon en glo die hiërargie vloei voort uit die "Tao". Laozi word beskou as die inkarnasie van een van die Drie Reines en word aanbid as die daarsteller van die filosofiese leerstelling.

Verskillende takke van Taoïsme het gewoonlik verskillende panteons van minder belangrike gode, en dié gode weerspieël verskillende kosmologiese begrippe. Minder belangrike gode kan ook bevorder of gedegradeer word na gelang van hul bedrywighede. Sommige weergawes van populêre Chinese godsdiens inkorporeer die Jadekeiser, wat op die hoof van die Drie Reines geskoei is, as ’n voorstelling van die hoogste god. Mense uit die geskiedenis van Taoïsme en mense wat beskou word as onsterflik ("xian"), word ook vereer.

Ondanks hierdie gode moet die tradisionle begrippe van "Tao" nie verwar word met die Westerse teïsme nie. Om een te wees met die "Tao" dui nie noodwendig op ’n eenwording met ’n ewige gees nie.

Die "Daodejing" ( 道德經, ou transliterasie: "Tao Te Tsjing") word algemeen beskou as die invloedrykste Taoïstiese geskrif. Volgens oorlewering is dit deur Laozi geskryf en daar word dikwels na die boek as die "Laozi" verwys. Wie presies dit geskryf het, wanneer dit geskryf is en selfs hoe ’n groot eenheid die geskrif vorm, is egter ’n kwessie van debatvoering en sal seker nooit seker wees nie. Die vroegste afskrif van die "Daodejing" wat ontdek is (op bamboestablette) dateer van die laat 4de eeu v.C. Dwarsdeur die geskiedenis van Taoïsme is die "Daodejing" as ’n rituele geskrif gebruik.

Die beroemde openingsreëls van die boek is: 道可道非常道 ()
"Die Tao wat vertel kan word, is nie die ewige Tao nie"
名可名非常名 ()
"Die naam wat genoem kan word, is nie die ewige naam nie."

Die boek is nie volgens temas georden nie. Die hooftemas word egter herhaaldelik genoem deur middel van verskillende formulerings, soms met net ’n effense verskil. Dit draai rondom die aard van die "Tao" en hoe om dit te bekom. Daar word gesê die "Tao" is onuitspreeklik en bereik groot dinge deur klein middele. Antieke kommentaar op die "Daodejing" is uit eie reg belangrike geskrifte. Waarskynlik die oudste een, die "Heshang Gong"-kommentaar, is moontlik in die 2de eeu geskryf. Ander is onder meer dié van Wang Bi en die Xiang'er.

Die "Zhuangzi" (莊子, ou transliterasie: "Tsjoeang-tsoe"), wat na sy tradisionele skrywer, Zhuangzi genoem is, is ’n samestelling van geskrifte uit verskillende bronne en word algemeen as die belangrikste Taoïstiese geskrif beskou. Die kommentator Guo Xiang (c. 300 n.C.) het die geskrif help vestig as ’n belangrike bron van Taoïstiese denke. Die tradisionele siening is dat Zhuangzi self die eerste sewe hoofstukke (die "binnehoofstukke") geskryf het, terwyl sy studente en verwante denkers vir die ander dele (die "buitehoofstukke") verantwoordelik was. Die werk gebruik staaltjies, gelykenisse en dialoog om een van die hooftemas te verduidelik: om jou in lyn te bring met die wette van die natuurlike wêreld en "die manier" van die elemente.

Die "Yijing" (易, ou transliterasie: "I Tsjing") was oorspronklik ’n waarsêerystelsel wat omstreeks 1150 v.C. ontstaan het. Hoewel dit geskryf is voor die eerste vermeldings van die "Tao" as ’n georganiseerde stelsel van filosofie en godsdiens, het dit later van filosofiese belang vir Taoïsme en Confucianisme geword.

Die "Yijing" self, sonder die kommentaar, bestaan uit 64 kombinasies van 8 trigramme (wat "heksagramme" genoem word). Hulle is tradisioneel gekies deur muntstukke of stokke te gooi om die waarsêer ’n idee van die situasie te gee, en die "veranderende lyne" is dan gelees om ’n idee te kry van wat aan die gebeur is.

Die 64 oorspronklike heksagramme in die "Yijing" kan ook gelees word as ’n mymering oor hoe verandering plaasvind, en dus help dit Taoïste om die jin-en-jang-siklusse te bestuur soos wat Laozi in die "Daodejing" verkondig. 

Die "Daozang" (道藏, ou transliterasie: "Tao Tsang"), wat "Tesourie van Tao" beteken, vorm saam die Taoïstiese kanon. Dit is oorspronklik tydens die Jin-, Tang- en Song-dinastie saamgestel. Die weergawe wat vandag bestaan, is tydens die Ming-dinastie gepubliseer. Die Ming-"Daozang" sluit byna 1 500 tekste in. Nes die Pali-kanon van Boeddhisme is dit in drie dele (洞 "dong", "grotte") verdeel. Hulle word gerankskik van "hoogste" tot "laagste":


Meesters van Taoïsme ("daoshi") raadpleeg gewoonlik nie gepubliseerde weergawes van die Daozang nie, maar kies of erf tekste wat in die Daozang ingesluit is. Dié tekste word geslagte lank van onderwyser na student aangegee.

Hoewel die "Daodejing" as die bekendste beskou word, is daar baie ander belangrike geskrifte in tradisionele Taoïsme. Die "Verdrag oor die Reaksie op die Tau" bespreek sonde en etiek en het in die afgelope paar eeue ’n belangrike morele geskrif geword. Daarvolgens sal mense wat in harmonie met die "Tao" lewe, lang en vrugtevolle lewens lei. Die boses en hul afstammelinge sal ly en kort lewens hê.

Die "taijitu" (太極圖, ou transliterasie: "taitsjitoe"), algemeen bekend as die jin en jang-teken, en die "bagua" (八卦, "Agt Trigramme") is belangrik in Taoïstiese simboliek. In dié kosmologie skep die heelal homself uit ’n primêre chaos; dit is georganiseer in die siklusse van jin en jang en gevorm in voorwerpe en lewens. Jin is die ontvangende en jang die aktiewe beginsel, en dit word gesien in alle vormveranderings en soos die seisoene, die landskap, seksuele gemeenskap en die vorming van mans en vroue as karakters, en in die sosiaal-politieke geskiedenis. Terwyl byna alle Taoïstiese organisasies dit gebruik, kan dit ook beskou word as Confuciaans, Neo-Confuciaans of pan-Chinees. ’n Mens kan die simbool as ’n dekoratiewe motief sien op die vlae en logo's van Taoïstiese organisasies, en op tempelvloere of . Volgens bronne uit die Song-dinastie het dit omstreeks die 10de eeu ontstaan. ’n Tier en draak het vroeër jin en jang gesimboliseer.

Taoïstetempels het vierkantige of driehoekige vlae met mistieke teks of diagramme op. Dié vervul verskeie funksies, onder meer as gids vir die geeste van afgestorwenes, die bring van goeie geluk, die verlenging van iemand se lewe, ens. Ander vlae en baniere kan ook dié van gode of onsterflikes wees.

’n Sigsag met sewe sterre word soms vertoon, en dit verteenwoordig die Chinese weergawe van die Groot Wa. Tydens die Shang-dinastie van die 2de millennium v.C. het die Chinese die Groot Wa as ’n godheid beskou, en tydens die Han-dinastie is dit beskou as die "qi"-pad van die sirkumpolêre god, Taiyi.

Taoïstetempels in Suid-China en Taiwan kan dikwels uitgeken word aan hul dak, met drake en fenikse gemaak van kleurryke keramiekteëls. Hulle verteenwoordig ook die harmonie van jin en jang (met die feniks as die jin). ’n Verwante simbool is die brandende pêrel, wat op sulke dakke tussen twee drake gesien kan word, asook die haarnaald van die hemelse meester (die Taoïstiese "pous"). Oor die algemeen het Chinese Taoïste-argitektuur nie universele eienskappe wat hulle van ander strukture onderskei nie.

In die Taoïstiese lewenswyse word vas en vegetarisme aangemoedig.

Op sekere datums word kos uitgesit as ’n offerande aan die gode of die geeste van die afgestorwenes, soos tydens die Qingming-fees. Dit sluit in geslagte diere, soos varke en eende, of vrugte. ’n Ander vorm van offerande sluit in die brand van dodegeld, met die veronderstelling dat beelde wat so deur vuur verteer word, in die wêreld van die geeste sal herverskyn – nie as bloot ’n beeld nie, maar as die werklike item – en dat dit so beskikbaar sal raak aan vooroures en geliefdes. 

Soms vind straatparades ook plaas. Dit is lewendige feeste met vuurwerk en blombedekte vlotte wat tradisionele musiek uitsaai. Dit behels ook danse; poppe met mense binne-in; "tongji", "sjamane" wat hul vel met messe sny; "bajiajiang", koeng foe-praktiserende erewagte wat as demone gegrimeer is; en ewebeelde van gode met drastoele. Die verskeie deelnemers word nie as vermaakkunstenaars beskou nie, maar as dat die betrokke gode en geeste besit van hulle geneem het.

Fortuinvertelling – insluitende astrologie, yijing en ander vorme van waarsêery – word al lank beskou as tradisioneel Taoïsties. Mediums word ook in sommige sektes aangetref.

’n Belangrike element van Taoïsme is rituele, oefeninge en stowwe wat daarop gemik is om jouself in lyn te bring met kosmiese magte, om ekstatiese geestesreise te onderneem of om jou fisieke gesondheid en dus die verlenging van jou lewe te bevorder, ideaal gesproke tot op die punt van onsterflikheid. Verligte en onsterflike wesens word "xian" genoem.

’n Kenmerkende metode vir die verkryging van langlewendheid is Taoïstiese alchemie. Reeds in vroeë geskrifte soos die "Taiping Jing" en die "Baopuzi" is alchemiese formules gegee vir die bereiking van onsterflikheid.

’n Aantal gevegskunstradisies, veral dié wat in die kategorie Neijia val (soos tai chi chuan, gagua zhang en xing yi quan) omvat in ’n groot mate Taoïstiese beginsels, en sommige beoefenaars daarvan beskou hul kuns as ’n manier om Taoïsme te beoefen.

Dit is moeilik om te bepaal hoeveel Taoïste daar is weens ’n verskeidenheid faktore, insluitende ’n probleem met die definiëring van Taoïsme. Volgens ’n godsdiensopname in 2010 in China beoefen byna 950 miljoen mense (70% van die Chinese) die een of ander vorm van Chinese volksreligie. Van hulle het 173 miljoen (13%) beweer hulle is betrokke by Taoïstiese praktyke. Altesaam 12 miljoen mense het hulself Taoïste genoem, ’n term wat tradisioneel net gebruik is vir priesters en kenners van Taoïstiese rituele en metodes.

Die meeste Chinese en baie ander is al op die een of ander manier deur Taoïstiese tradisies beïnvloed. Sedert die stigting van die Volksrepubliek van China het die regering ’n oplewing in Taoïstiese tradisies aangemoedig. In 1956 is die Chinese Taoïste-organisasie gestig om die bedrywighede van alle geregistreerde Taoïste-ordes te administreer en die volgende jaar het hulle amptelike erkenning gekry. Dit is tydens die kulturele revolusie onder Mao Zedong ontbind, maar weer in 1980 gestig. Die organisasie se hoofkwartier is in die Wit Wolk-tempel in Beijing. 

Taoïstiese letterkunde en kuns het die kultuur van Korea, Japan en Viëtnam beïnvloed. Dit lyk nie of georganiseerde Taoïsme baie nie-Chinese volgelinge gelok het nie, tot in die moderne tyd. In Taiwan identifiseer 7,5 miljoen mense (33% van die bevolking) hulle as Taoïste. Data wat in 2010 ingesamel is vir die religieuse demografie van Hongkong en Singapoer toon onderskeidelik 14% en 11% van die inwoners van dié twee stede beskou hulle as Taoïste.

Baie geleerdes glo Taoïsme het ontstaan as ’n teenvoeter vir Confucianisme. Die filosofiese terme "Tao" en "Te" kom inderdaad ook in laasgenoemde voor, en Laozi word tradisioneel beskou as ’n onderwyser van Confucius. Zhuangzi het Confucianistiese en Mohistiese beginsels in sy werk streng gekritiseer. Oor die algemeen verwerp Taoïsme die Confucianistiese klem op "li", hiërargiese sosiale orde en konvensionele moraliteit – in die plek daarvan verkies hulle "natuurlikheid", spontaniteit en individualisme.

Die opkoms van Boeddhisme in China het gepaardgegaan met aansienlike interaksie en versmelting met Taoïsme. Dit is oorspronklik beskou as ’n soort "buitelandse Taoïsme" en Boeddhistiese geskrifte is in Chinees vertaal met die gebruik van die Taoïstiese woordeskat. Verteenwoordigers van vroeë Chinese Boeddhisme het belangrike Taoïstiese geskrifte geken en is daardeur beïnvloed.

Taoïsme het veral ’n invloed gehad op die ontwikkeling van Chinese Zen-Boeddhisme en het elemente ingevoer soos "natuurlikheid", ’n wantroue in geskrifte en ’n klem op die omhelsing van "hierdie lewe".

Taoïsme het weer tydens die Tang-dinastie Boeddhistiese elemente ingevoer, soos kloosters, vegetarianisme, ’n verbod op alkohol, die lering van leegheid en die versameling van geskrifte in drieledige indelings.

Taoïsme, Boeddhisme en Confucianisme was eeue lank ideologiese en politieke mededingers en het mekaar grootliks beïnvloed. Die drie tradisies het ook dieselfde waardes gedeel, en al drie het ’n humanistiese filosofie aanvaar met die klem op morele gedrag en menslike volmaaktheid. Mettertyd het die meeste Chinese in ’n mate tegelykertyd met al drie tradisies geïdentifiseer. Aspekte van al drie is eindelik in die Neo-Confucianistiese skool verenig.



</doc>
<doc id="122340" url="https://af.wikipedia.org/wiki?curid=122340" title="Kettingsaag">
Kettingsaag

'n Kettingsaag is 'n draagbare, meganiese saag wat met 'n stel tande sny wat verbonde is aan 'n roterende ketting wat langs 'n gidsplaat loop. Dit word gebruik in aktiwiteite soos om bome af te kap, snoei, voorbrande te sny vir brandvoorkoming en die oes van vuurmaakhout. 

Kettingsae met spesiaal ontwerpte plaat- en kettingkombinasies is ontwikkel as gereedskap vir gebruik in kuns en meulens. Gespesialiseerde kettingsae word gebruik vir die sny van beton. Kettingsae word soms gebruik word vir die sny van ys, byvoorbeeld vir ys beeldhouwerk en in Finland vir winter swem.

Kettingsae het byna geheel en al die eenvoudige mens-aangedrewe sae in bosbou vervang. Hulle is in verskeie groottes beskikbaar, van klein elektriese sae bedoel vir huis en tuingebruik, tot groot houtkappersae. Lede van die militêre ingenieurseenhede (geniekorps) is opgelei om kettingsae te gebruik, so ook brandweermanne om bosbrande te beveg en struktuurbrande te ventileer.

Kettingsae se enjins is tradisioneel óf 'n tweeslag petrol binnebrandenjin (gewoonlik met 'n silindervolume van 30 tot 120 cm) of 'n elektriese motor aangedryf deur 'n battery of elektriese krag. Binnebrandenjins word tans voorsien deur middel van 'n tradisionele vergasser of 'n elektronies verstelbare vergasser.


</doc>
<doc id="122345" url="https://af.wikipedia.org/wiki?curid=122345" title="Treksaag">
Treksaag

'n Treksaag is 'n saag wat ontwerp is vir gebruik deur twee houtkappers. Terwyl sommige moderne kettingsae so groot is dat hulle twee persone benodig om dit te beheer, was die twee-man kruissaag veral belangrik toe menslike krag nog gebruik was. So 'n saag sou tipies 1 tot 4 m lank wees, en soms tot 5 meter, met 'n handvatsel aan elke kant. In sommige gevalle, soos wanneer reuse Sequoias afgekap word, kon saaglemme saam gesoldeer wees om 'n langer saag te skep.

Die tegniek vir die gebruik van 'n tweemansaag verlang dat 'n saagman aan elke kant stelling inneem. Saam sal die saers nou alternatiewelik die saag deur die middel van die hout trek. As die saagsnit begin toeknyp, sal dit veroorsaak dat die saag bind. Houtwiggies word nou ingevoeg agter die saaglem om die saagsnit genoegsaam oop te hou. 

'n Treksaag is ontwerp om in beide rigtings te saag. Versigtige tandontwerp is nodig om die saagsels tydens die snyproses te verwyder.


</doc>
<doc id="122346" url="https://af.wikipedia.org/wiki?curid=122346" title="Stihl">
Stihl

Andreas Stihl AG & Co. KG, kortweg Stihl, is 'n vervaardiger van kettingsae en ander tuinwerktuie soos blaarblasers en bosmaaiers.

Die hoofkantoor is gesetel in Waiblingen, Baden-Württemberg in die buurt van Stuttgart. Die maatskappy is in 1926 gestig deur Andreas Stihl, 'n pionier uit die beginperiode van die kettingsaag. Die maatskappy is een van die grootste vervaardigers van kettingsae en een van die weinige wat self die ketting en geleier maak. Andreas Stihl AG is sedert 2015 in die hande van die kleinkinders van Andreas Stihl.

"Stihl Incorporated", die Amerikaanse tak van die maatskappy, het ongeveer 8 000 mense in diens by die Virginia Beach-kompleks. Produksie het in 1974 begin by die Virginia Beach-fabriek met die 015 kettingsaag.


</doc>
<doc id="122350" url="https://af.wikipedia.org/wiki?curid=122350" title="Edward Gibson">
Edward Gibson

Edward George Gibson (8 November 1936 – ) is 'n voormalige Amerikaanse Nasa-ruimtevaarder, vlieënier, ingenieur en fisikus.

Na skool gradueer hy aan die Universiteit van Rochester en die "California Institute of Technology". Hy word 'n navorsingsassistent in vuurpylaandrywing terwyl hy studeer en word uiteindelik 'n navorsingswetenskaplike vir "Philco Corporation" totdat hy gekeur word as deel van Ruimtevaardergroep 4 vir Nasa in 1965. Hy werk as deel van die ondersteuningspan vir Apollo 12 en daarna word hy deel van die ontwikkelingspan vir Skylab. In 1973–1974 maak hy sy enigste vlug in die ruimte as deel van die derde bemande span vir die Skylab-4 missie. Tesame met Gerald P. Carr en William R. Pogue bring hy 84 dae in die ruimte deur. Hy bedank uit Nasa in 1974 maar keer terug in 1977. Hy bedank uit Nasa vir die laaste keer in 1982.


</doc>
<doc id="122353" url="https://af.wikipedia.org/wiki?curid=122353" title="Tintinnabuli">
Tintinnabuli

Tintinnabuli (enkelvoud "tintinnabulum"; uit Latyn "tintinnabulum", "'n klok") is 'n komposisionele styl wat deur die Estiese komponis Arvo Pärt geskep is en wat die eerste in sy "Für Alina" in 1976 gebruik is en later weer in "Spiegel im Spiegel" in 1978. Dit is 'n eenvoudige styl wat deur Pärt se ondervinding met koraalgesang beïnvloed is.




</doc>
<doc id="122356" url="https://af.wikipedia.org/wiki?curid=122356" title="Proteïen massaspektrometrie">
Proteïen massaspektrometrie

Proteïensmasspektrometrie verwys na die toepassing van massaspektrometrie op die studie van proteïene. Massaspectrometrie is 'n belangrike metode vir die akkurate massa bepaling en karakterisering van proteïene, en 'n verskeidenheid metodes en instrumente is ontwikkel vir sy baie gebruike. Die toepassings sluit in die identifikasie van proteïene en hul post-translasie modifikasies, die opheldering van proteïenkomplekse, hul subeenhede en funksionele interaksies, sowel as die globale meting van proteïene in proteomika. Dit kan ook gebruik word om proteïene aan die verskillende organelle te lokaliseer, en bepaal die interaksies tussen verskillende proteïene sowel as met membraan lipiede..

Die twee primêre metodes wat gebruik word vir die ionisasie van proteïen in massaspektrometrie is elektrospray-ionisasie (ESI) en matriksassistente laser desorpsie / ionisasie (MALDI). Hierdie ionisasie tegnieke word gebruik in kombinasie met massa ontleders soos tandem massaspektrometrie. In die algemeen word die proteïene geanaliseer, óf in 'n "top-down" benadering waarin proteïene ongeskonde geanaliseer word óf 'n "bottom-up" benadering waarin proteïene eers in fragmente verteer word. 'N Intermediêre "middel-af" -benadering waarin groter peptiedfragmente ontleed word, kan ook soms gebruik word.

Die toepassing van massaspektrometrie om proteïene te bestudeer, het in die 1980's gewild geword na die ontwikkeling van MALDI en ESI. Hierdie ionisasie tegnieke het 'n belangrike rol gespeel in die karakterisering van proteïene. (MALDI) Matrix-bygestaan laser desorption ionisasie is in die laat 80's deur Franz Hillenkamp en Michael Karas geskep. Hillenkamp, Karas en hul mede-navorsers kon die aminosuuralanien ioniseer deur dit met die aminosuurtriptofaan te meng en bestraal met 'n pols 266 nm laser. Alhoewel belangrik, het die deurbraak nie tot 1987 gekom nie. In 1987 gebruik Koichi Tanaka die "ultra fyn metaal plus vloeibare matriks metode" en geïoniseerde biomolekules die grootte van 34,472 Da proteïenkarboxipeptidase-A.

In 1968 het Malcolm Dole die eerste gebruik van elektrospray-ionisasie met massaspektrometrie aangemeld. Ongeveer dieselfde tyd het MALDI gewild geword, John Bennett Fenn is aangehaal vir die ontwikkeling van elektrospray-ionisasie. Koichi Tanaka het die 2002 Nobelprys vir Chemie saam met John Fenn, en Kurt Wüthrich, ontvang vir die ontwikkeling van metodes vir identifikasie en struktuuranalises van biologiese makromolekules. Hierdie ionisasiemetodes het die studie van proteïene deur massaspektrometrie baie gefasiliteer. Gevolglik speel proteïenmassaspektrometrie nou 'n leidende rol in proteïenkarakterisering.

Massaspectrometrie van proteïene vereis dat die proteïene in oplossing of vaste toestand in 'n geïoniseerde vorm in die gasfase verander word voordat hulle in 'n elektriese of magnetiese veld ingespuit en versnel word vir analise. Die twee primêre metodes vir ionisasie van proteïene is elektrospray-ionisasie (ESI) en matriksassistente laser desorpsie / ionisasie (MALDI). In elektrospray word die ione uit proteïene in oplossing geskep, en dit laat breekbare molekules onvoltooid geïoniseerd word, wat soms nie-kovalente interaksies behou. In MALDI word die proteïene in 'n matriks gewoonlik in 'n vaste vorm ingebed, en ione word geskep deur pulse van laserlig. Elektrospray produseer meer vermenigvuldigde ione as MALDI, wat toelaat om met hoë massa proteïen te meet en beter fragmentering vir identifikasie te verkry, terwyl MALDI vinnig en minder geneig is om deur besoedeling, buffers en bymiddels geraak te word.

Die hele proteïenmassa-analise word hoofsaaklik uitgevoer deur gebruik te maak van die TOF-MS, of Fourier-transform-ioon-siklotronresonansie (FT-ICR). Hierdie twee tipes instrumente is verkieslik hier as gevolg van hul wye massa reeks, en in die geval van FT-ICR, is die hoë massa akkuraatheid. Elektrospray-ionisasie van 'n proteïen lei dikwels tot die opwekking van meervoudige gelaaide spesies van 800

Massa-analise van proteolitiese peptiede is 'n gewilde metode van proteïenkarakterisering, aangesien goedkoper instrumentontwerpe vir karakterisering gebruik kan word. Daarbenewens is monstervoorbereiding makliker sodra heel proteïene verteer is in kleiner peptiedfragmente. Die mees gebruikte instrument vir peptiedmassa-analise is die MALDI-TOF-instrumente aangesien hulle die verkryging van peptiedmassa-vingerafdrukke (PMF's) teen 'n hoë tempo toelaat (1 PMF kan in ongeveer 10 sekondes ontleed word). Veelvuldige stadium vierhoekige tyd-van-vlug en die vierhoekige ioonval kan ook in hierdie aansoek gebruik word.

Tandem-massaspektrometrie (MS / MS) word gebruik om fragmenteringsspektra te meet en proteïene teen hoë spoed en akkuraatheid te identifiseer. Botsings-geïnduseerde dissosiasie word in hoofstroomtoepassings gebruik om 'n stel fragmente van 'n spesifieke peptiedioon te genereer. Die fragmenteringsproses gee hoofsaaklik splytingsprodukte wat breek langs peptiedbindings. As gevolg van hierdie eenvoud in fragmentering, is dit moontlik om die waargenome fragmentmassa's te gebruik om ooreen te kom met 'n databasis van voorspelde massas vir een van baie gegewe peptiedvolgorde. Tandem MS van hele proteïenione is onlangs ondersoek met behulp van elektronavangassendissosiasie en het in die algemeen uitgebreide volgorde-inligting getoon, maar is nie in die algemene praktyk nie.

In ooreenstemming met die prestasie en massa reeks beskikbare massaspektrometers word twee benaderings gebruik om proteïene te karakteriseer. In die eerste word ongeskonde proteïene geïoniseerd deur een van die twee tegnieke wat hierbo beskryf word, en dan na 'n massa-analiseerder ingevoer. Hierdie benadering word verwys na as 'top-down' strategie van proteïenanalise, aangesien dit behels dat die hele massa begin en dan uitmekaar getrek word. Die top-down-benadering is egter meestal beperk tot enkel-proteïenstudies met lae deurvoer weens probleme wat verband hou met die hantering van hele proteïene, hul heterogeniteit en die kompleksiteit van hul ontledings.

In die tweede benadering, waarna verwys word as die "bottom-up" MS, word proteïene enzymaties verteer in kleiner peptiede deur 'n protease soos trypsien te gebruik. Vervolgens word hierdie peptiede in die massaspektrometer ingevoer en geïdentifiseer deur peptiedmassa-vingerafdrukke of tandem-massaspektrometrie. Daarom gebruik hierdie benadering identifikasie op die peptiedvlak om die bestaan van proteïene af te lei tesame met de novo herhaaldeteksie. Die kleiner en meer eenvormige fragmente is makliker om te analiseer as ongeskonde proteïene en kan ook met hoë akkuraatheid bepaal word. Hierdie "bottom-up" benadering is dus die voorkeurmetode van studie in proteomika. 'N Verdere benadering wat nuttig is, is die intermediêre "middel-af" -benadering waarin proteolitiese peptiede groter as die tipiese tryptiese peptiede ontleed word..

Proteïene van belang is gewoonlik deel van 'n komplekse mengsel van veelvoudige proteïene en molekules, wat bestaan in die biologiese medium. Dit bied twee belangrike probleme. Eerstens, die twee ionisasie tegnieke wat vir groot molekules gebruik word, werk net goed wanneer die mengsel omtrent gelyke hoeveelhede bestanddele bevat. In biologiese monsters is verskillende proteïene geneig om teenwoordig te wees in wyd verskillende hoeveelhede. As so 'n mengsel geïoniseerd word met behulp van elektrospray of MALDI, het die meer oorvloedige spesies 'n neiging om te "verdrink" of onderdruk seine van minder oorvloedige mense. Tweedens, massa spektrum uit 'n komplekse mengsel is baie moeilik om te interpreteer as gevolg van die oorweldigende aantal mengsel komponente. Dit word vererger deur die feit dat ensimatiese vertering van 'n proteïen aanleiding gee tot 'n groot aantal peptiedprodukte.

In die lig van hierdie probleme word die metodes van een- en tweedimensionele gelelektroforese en hoëprestasie-vloeistofchromatografie wyd gebruik vir die skeiding van proteïene. Die eerste metode fraseer hele proteïene via tweedimensionele gelelektroforese. Die eerste dimensie van 2D gel is isoektriese fokus (IEF). In hierdie dimensie word die proteïen geskei deur sy isoelektriese punt (pI) en die tweede dimensie is SDS-polyakrylamied-gelelektroforese (SDS-PAGE). Hierdie dimensie skei die proteïen volgens sy molekulêre gewig. Sodra hierdie stap voltooi is, word vertering plaasvind. In sommige situasies kan dit nodig wees om albei hierdie tegnieke te kombineer. Gel kolle wat op 'n 2D Gel geïdentifiseer word, word gewoonlik aan een proteïen toegeskryf. As die identiteit van die proteïen verlang word, word gewoonlik die metode van in-gel vertering toegepas, waar die proteïenpunt van belang uitgesny word, en proteolities verteer. Die peptiedmassa's wat uit die vertering voortspruit, kan bepaal word deur massaspektrometrie deur die gebruik van peptiedmassa-vingerafdrukke. As hierdie inligting nie ondubbelsinnige identifikasie van die proteïen toelaat nie, kan die peptiede onderhewig wees aan tandem-massaspektrometrie vir de novo-volgordebepaling. Klein veranderinge in massa en lading kan opgespoor word met 2D-PAGE. Die nadele van hierdie tegniek is sy klein dinamiese omvang in vergelyking met ander metodes. Sommige proteïene is steeds moeilik om te skei weens hul suurheid, basisiteit, hydrofobiciteit en grootte (te groot of te klein).
Die tweede metode, hoëprestasie vloeistofchromatografie word gebruik om peptiede af te breek na ensiematiese vertering. Karakterisering van proteïenmengsels met behulp van HPLC / MS word ook genoem haelgeweer proteomics en MuDPIT (Multi-Dimensional Protein Identification Technology). 'N Peptiedmengsel wat voortspruit uit die vertering van 'n proteïenmengsel word gefractioneer deur een of twee stappe vloeibare chromatografie. Die eluens uit die chromatografie stadium kan óf direk by die massaspektrometer ingedien word deur elektrospray-ionisasie, of op 'n reeks klein kolle vir latere massa-analise gebruik word met MALDI.

Daar is twee hoof maniere. MS word gebruik om proteïene te identifiseer. Peptiedmassa-vingerafdrukke gebruik die massas proteolitiese peptiede as insette vir 'n soektog van 'n databasis van voorspelde massas wat voortspruit uit vertering van 'n lys bekende proteïene. As 'n proteïenvolgorde in die verwysingslys aanleiding gee tot 'n beduidende aantal voorspelde massas wat ooreenstem met die eksperimentele waardes, is daar bewyse dat hierdie proteïen teenwoordig was in die oorspronklike monster. Suiweringstappe beperk dus die deurvoer van die peptiedmassa-vingerafdrukbenadering. Peptiedmassa-vingerafdrukke kan met MS / MS bereik word.
MS is ook die voorkeurmetode vir die identifisering van post-translasie-veranderinge in proteïene, aangesien dit meer voordelig is as ander benaderings soos die teenliggaampies gebaseerde metodes.

De novo-peptiedvolgorde vir massaspektrometrie word tipies uitgevoer sonder voorafgaande kennis van die aminosuurvolgorde. Dit is die proses om aminosure van peptiedfragmentmassa's van 'n proteïen toe te ken. De novo sequencing het bewys suksesvol vir die bevestiging en uitbreiding van die resultate van databasis soektogte.

Soos de novo-volgordebepaling gebaseer is op massa en sommige aminosure het identiese massas (bv. Leucien en isoleusien), kan akkurate manuele volgordebepaling moeilik wees. Daarom kan dit nodig wees om 'n sekwensie-homologie-soektogtoepassing te gebruik om in tandem te werk tussen 'n databasis soek en de novo sequencing om hierdie inherente beperking aan te spreek.

Databasis soek het die voordeel om vinnig sekwense te identifiseer, mits hulle reeds in 'n databasis gedokumenteer is. Ander inherente beperkings van databasis soek sluit in volgorde veranderinge / mutasies (sommige databasis soektogte gee nie voldoende rekening vir veranderinge aan die 'gedokumenteerde' volgorde, dus kan waardevolle inligting misloop), die onbekende (as 'n ry nie gedokumenteer word nie, sal dit nie gevind word nie ), Vals positiewe, en onvolledige en beskadigde data.

'N Geannoteerde peptied spektrale biblioteek kan ook gebruik word as 'n verwysing vir proteïen / peptied identifikasie. Dit bied die unieke krag van verminderde soekruimte en verhoogde spesifisiteit. Die beperkings sluit in dat spektra wat nie in die biblioteek ingesluit is nie, nie geïdentifiseer kan word nie. Spektra wat uit verskillende soorte massaspectrometers ingesamel word, kan redelik verskillende eienskappe hê, en verwysingspektra in die biblioteek kan geraaspieke bevat wat tot vals positiewe identifikasies kan lei. 'N Aantal verskillende algoritmiese benaderings is beskryf om peptiede en proteïene uit tandemmasspektrometrie (MS / MS), peptied de novo-volgordebepaling en volgorde-taggebaseerde soek te identifiseer.

Verskeie onlangse metodes maak voorsiening vir die kwantitasie van proteïene deur massaspektrometrie (kwantitatiewe proteomika). Tipies word stabiele (bv. Nie-radioaktiewe) swaarder isotope van koolstof (13C) of stikstof (15N) in een monster geïnkorporeer, terwyl die ander een met die ooreenstemmende ligisotope (bv. 12C en 14N) gemerk is. Die twee monsters word voor die ontleding gemeng. Peptiede wat uit die verskillende monsters verkry word, kan onderskei word as gevolg van hul massaverskil. Die verhouding van hul piekintensiteite stem ooreen met die relatiewe oorvloed verhouding van die peptiede (en proteïene). Die gewildste metodes vir isotoop-etikettering is SILAC (stabiele isotoop-etikettering deur aminosure in selkultuur), trypsine-gekataliseerde 18O-etikettering, ICAT (isotoop-gekodeerde affiniteits-tagging), iTRAQ (isobariese etikette vir relatiewe en absolute kwantitasie). "Semi-kwantitatiewe" massaspektrometrie kan sonder monsterneming van monsters uitgevoer word. Tipies, dit word gedoen met MALDI analise (in lineêre modus). Die piekintensiteit, of die piekarea, van individuele molekules (tipies proteïene) word hier gekorreleer met die hoeveelheid proteïene in die monster. Die individuele sein hang egter af van die primêre struktuur van die proteïen, op die kompleksiteit van die monster en op die instellings van die instrument. Ander tipes "etiketvrye" kwantitatiewe massaspektrometrie gebruik die spektrale tellings (of peptiedgetalle) van verteerde proteïene as 'n middel om relatiewe proteïen hoeveelhede te bepaal..

Kenmerke wat die 3-dimensionele struktuur van proteïene aandui, kan op verskeie maniere met massaspektrometrie ondersoek word. Deur chemiese kruisbinding te gebruik om dele van die proteïen wat in die ruimte naby is, maar ver uitmekaar in volgorde te koppel, kan inligting oor die algehele struktuur afgelei word. Deur die uitruil van amide protone met deuterium uit die oplosmiddel te volg, is dit moontlik om die oplosmiddel toeganklikheid van verskillende dele van die proteïen te ondersoek. Waterstof-deuterium-uitruilmasspektrometrie is al meer as 20 jaar gebruik om proteïene en hul konformasies te bestudeer. Hierdie tipe proteïen strukturele analise kan geskik wees vir proteïene wat uitdagend is vir ander strukturele metodes. Nog 'n interessante laan in proteïenstruktuurstudies is laser-geïnduseerde kovalente etikettering. In hierdie tegniek word oplosmiddel-blootgestelde terreine van die proteïen gewysig deur hidroksielradikale. Die kombinasie met vinnige vermenging is gebruik in proteïenvoustudies
Die FDA definieer 'n biomerker soos: <nowiki>"</nowiki>n Eienskap wat objektief gemeet en geëvalueer word as 'n aanduiding van normale biologiese prosesse, patogene prosesse, of farmakologiese reaksies op 'n terapeutiese intervensie'. Daar word vermoed dat massaspektrometrie die ontdekking van kandidate vir biomarkers moontlik maak.

In wat nou algemeen bekend staan as proteogenomika, word peptiede wat met massaspektrometrie geïdentifiseer word, gebruik om geenannotasies te verbeter (byvoorbeeld geen begin sites) en proteïen annotasies. Parallelle analise van die genoom en die proteoom fasiliteer die ontdekking van post-translasie modifikasies en proteolitiese gebeure, veral wanneer veelvuldige spesies vergelyk word.


</doc>
<doc id="122359" url="https://af.wikipedia.org/wiki?curid=122359" title="Johann Botha">
Johann Botha

Johann Botha kan na een van die volgende verwys:




</doc>
<doc id="122362" url="https://af.wikipedia.org/wiki?curid=122362" title="Louis Brandt">
Louis Brandt

Ds. Louis Ernst Brandt (Zoeterwoude, Zuid-Holland, 21 Oktober 1873 – Johannesburg, Suid-Afrika, 23 Junie 1939) was predikant in die Nederduitsch Hervormde Kerk. 

Die familie Brandt kom oorspronklik uit Denemarke en was ’n welvarende en gesiene familie in Nederland. Louis Brandt het teologie aan die Rijksuniversteit van Utrecht studeer en was ’n leier in studenteorganisasies en op sportgebied. Onder andere het hy twee maal ’n wêreldkampioenskap in roeisport behaal.

Nadat hy in 1898 afgestudeer het, het hy tot 1901 as sekretaris van die Nederlandse Christen Studenten Vereeniging gedien. In 1901 is hy bevestig as predikant van Niezijl. Tydens die Tweede Vryheidsoorlog was hy 'n warm kampvegter vir die Boeresaak.

Ds. Brandt het in 1904 na Suid-Afrika verhuis en predikant geword van Soutpansberg en Waterberg, met Pietersburg as standplaas. Ná die verwoesting van die Tweede Vryheidsoorlog was die toestande haglik en begin ds. Brandt hier met onvermoeide opheffingswerk ten behoewe van die oorlogsverarmde Afrikaner, 'n taak wat sy lewe lank sou duur. 

In 1908 het hy predikant van Johannesburg geword, 'n werkkring wat die hele Johannesburg, Oos- en Wes-Rand ingesluit het. Dié gemeente was 10 jaar sonder sy eie leraar toe dit onder die konsulentskap van vier predikante was, van wie ds. Brandt die laaste was. Toe die kerkraad ds. Brandt eindelik in 1907 vir die tweede maal beroep, het hy dit aangeneem en so Johannesburg se eerste Hervormde leraar geword, 31 jaar nadat die stad gestig is. Met sy bevestiging in Johannesburg was ’n gebou te Vrededorp reeds half voltooi, maar dit was nog niks meer as ’n paar mure en ’n dak nie. Die ruite was almal stukkend, daar was geen plafon of vloer nie, geen deure om iets af te sluit nie. Alleen op die hoeksteen het gestaan dat dit in 1905 deur genl. Louis Botha gelê is.

Op 16 Februarie 1908 is die eerste predikant van Johannesburg deur prof. dr. P.J. Muller bevestig en lewer dié sy intreepreek in die Scotia Masonic Hall in Braamfontein. Dadelik is begin om geld in te samel om die kerk te Vrededorp te herstel sodat reeds op 16 September 1908 dié kerk in gebruik geneem kon word. Selfs by die inwyding was die kerk nog ver van gereed, maar daar was tog ’n vloer, ’n preekstoel en ook is ’n konsistorie aangebou. So kon van toe af gereeld eredienste gehou word. Die gemeente het sterk uitgebrei en langsamerhand kon elektriese ligte aangelê word, ’n plafon ingesit word en stoele van die plaaslike Gereformeerde gemeente gekoop word, alles sonder dat die gemeente in skuld gedompel is.

Ds. Brandt het nog altyd in ’n huurhuis gewoon, hoewel die gemeente die eienaar was van ’n mooi blok standplase in Braamfontein. Wel het ’n serwituut op die standplase bestaan waardeur dit vir die gemeente byna nutteloos was. Ná lang onderhandelings het die owerheid eindelik besluit om die serwituut af te neem sodat die erwe verkoop kon word op voorwaarde dat die opbrengs gebruik word om ’n ander eiendom te koop. So is ’n ander huis as pastorie dus in 1915 gekoop. Naderhand het die gemeente die eienaar van ’n gebou in Greymont geword, wat die owerheid vroeër was skool gebruik het, terwyl die heer Alberts (die bron vermeld nie sy voornaam nie) die drie standplase waarop die gebou gestaan het, aan die gemeente present gegee het. 

In 1923 het hy na Vereeniging gegaan, waar hy waardevolle diens in die stadsraad verrig het, maar is in 1930 terug in Johannesburg as predikant van Turffontein en Kensington, waar hy aangebly het tot met sy dood weens 'n ongeluk in sy woning, hoewel dit volgens een bron kort ná sy aftrede was.

Ds. Brandt het tydens sy dienstyd in Vereeniging 'n belangrike aandeel gehad in die organisasie van die NH Kerk in die Oranje-Vrystaat. Gedurende sy dienstyd in Johannesburg het hy drie keer besoeke aan Oos-Afrika gebring om die kerk aldaar te organiseer en te bedien. Van 1916 tot 1937 was hy voorsitter van algemen kerkvergadering van die NH Kerk en het hy ’n leidende rol in die vestiging van die fakulteit van teologie aan die Transvaalse Universiteitskollege (nou die Universiteit van Pretoria) gespeel. As lid van al die belangrikste rade van die kerk het hy 'n leidende aandeel in die organisaie van die kerklike en gemeentelike lewe gehad. Veral deur sy lidmaatskap van die raad van finansies van die NH Kerk het hy die administrasie van die kerk, veral op finansiële gebied, op vaste voet geplaas. 

Wyer as die kerklike terrein ds. Brandt hom veral beywer op die gebied van die onderwys en arme- en kinderversorging. Hy het in dié opsig in 'n hele aantal rade gedien. Volgens dr. P.S. Dreyer in die "Suid-Afrikaanse Biografiese Woordeboek" het hy "vir die Afrikanersaak ... altyd 'n warm hart gehad, soos blyk uit die feit dat hy in die algemene verkiesing van 1915 kandidaat van die Nasionale Party in Pretoria was, hoewel sonder welslae". Op internasionale vlak was hy lid van die Wêreldbond van Kerke in Genève. 

Dr. Dreyer skryf ds. Brandt "was 'n besonder nette en presiese mens en 'n belangrike deel van die argief en museum van die NH. Kerk is opgebou uit sy versamelings, wat ook vir die geskiedenis van Suid-Afrika van belang is." Hy het ’n groot aantal artikels geskryf wat in kerklike blaaie verskyn en wat meestal van stigtelike en populêre aard was.

Ds. Brandt is in 1903 getroud met Johanna, dogter van ds. N.J. van Warmelo, beter bekend as Johanna Brandt, skryfster van "Die kappie-kommando" (Amsterdam, 1913; Afrikaanse uitgawe, Kaapstad, 1938) en ander geskrifte. Uit dié huwelik is sewe kinders gebore, onder wie ds. A. Brandt, leraar van die Hervormde gemeente Kaapstad van 1945 tot sy aftrede in 1968 en oorlede in 1991.

Ds. Brandt se eggenote het voor hul huwelik tydens die Tweede Vryheidsoorlog (1899–1901) as verpleegster in hospitale gewerk en was later behulpsaam in die Irene-konsentrasiekamp. In haar man se eerste werkkring, Zoutpansberg en Waterberg, het sy n spinskool opgerig en was sy betrokke by die Suid-Afrikaanse Vrouefederasie. Ná die Rebellie van 1914 het sy in 1915 deelgeneem aan die Vroueoptog en lid geword van die Vroue- Nasionale Party, waaraan sy haar later onttrek het weens interne twis. Al was sy 'n voorstander van vroueregte, was sy nooit 'n aktiewe feminis nie. Ná die traumatiese ervaring van haar moeder se dood in 1916 het sy geglo sy het visioene gesien en hieroor die boek "Millennium" geskryf. Sy het by die teosofie en natuurkunde betrokke geraak en n boek oor die druiwekuur geskryf. Nadat haar man die beroep na Vereeniging in 1923 aangeneem het, sy lang reise onderneem om kure te propageer; so was sy byvoorbeeld 18 maande in Europa en die VSA. Ná hul verhuising terug na die Goudstad in 1930, het Brandt 'n sanatorium begin. Sy was betrokke by die Nuwe Era-beweging. Kort ná haar man se aftrede is hy weens 'n fratsongeluk oorlede en het sy haar aan die openbare lewe onttrek. Nadat sy in Kaapstad gaan woon het, het sy steeds geskryf en is sy in 1964 in die ouderdom van 88 jaar oorlede.



</doc>
<doc id="122363" url="https://af.wikipedia.org/wiki?curid=122363" title="Figuursaag">
Figuursaag

'n Figuursaag bestaan uit 'n elektriese motor wat 'n resiprokerende saaglem aandryf.

'n Saag met 'n skuinsfunksie aan die voetplaat laat toe vir die saag van hoeke tot 45 grade relatief tot die normale vertikale slag, vir die sny van skuinsvlakke vir 'n verstekvoeg.

Daar is 2 hooftipes lempassings in gebruik. Die ouer tipe gebruik 'n skroef om die lem vas te hou; by die nuwer tipe skuif die lem slegs in die passtuk in.

'n Wye verskeidenheid van lemvorme word gebruik, insluitend:

Beheer is 'n probleem met dekopeersae. Die lemme is klein, swak en geensins ondersteun aan die onderkant nie. Goeie sny beheer vereis die teenwoordigheid van lemrollers, wat die lem in lyn hou net bo die voetplaat. Om 'n figuursaag te lei op 'n geboë snit, moet dit gestuur word (draai) en nie geforseer word om sywaarts te skuif nie. Die gebruik van skerp lemme is ook belangrik om 'n hoëgehalte snit te verkry.


</doc>
<doc id="122364" url="https://af.wikipedia.org/wiki?curid=122364" title="Kersiefees">
Kersiefees

Die jaarlikse Kersiefees word tydens die derde week van November op die Oos-Vrystaatse dorp Ficksburg gehou. Hierdie fees is die oudste oesfees in Suid-Afrika, en vier in 2017 sy 50ste herdenking. Die Kersiefees is sinoniem met die dorp Ficksburg, wat al die Kersiehoofstad van Suid-Afrika genoem is.

Daar is verskeie aktiwiteite tydens die jaarlikse Kersiefees beskikbaar, met die Kersie halfmaraton wat een van die hoogtepunte is. Hierdie halfmarathon begin in die dorp, en klim aan die noordelike kant teen Imperani, ('n groot berg aan die westekant van die dorp) uit. Dit hardloop 'n groot afstand oor die berg, en daal aan die suid-oostelike gedeelte van die berg af, waarna dit in die dorp eindig.
Hierdie halfmaraton is 'n volle 23 km lank, langer as die 21.1km van 'n standaardhalfmaraton.

Ander aantreklikhede is kunstenaars wat optree, 'n gholftoernooi, veteraanmotors, 'n vlooimark en vele meer.
In die verlede was daar 'n groot optog met vlotte, maar a.g.v. die geleidelike verarming van die platteland, het baie hiervan weggeval.

Die eerste Kersiefees is in 1968 gehou en is deur ongeveer 25 000 mense bygewoon.



</doc>
<doc id="122366" url="https://af.wikipedia.org/wiki?curid=122366" title="Newtownards">
Newtownards

Newtownards is 'n groot nedersetting, "townland" en "civil parish" in die Noord-Ierse graafskap Down. Dit is geleë aan die mees noordelike punt van Strangford Lough, 10 myl (16 km) oos van Belfast, op die Ards-skiereiland. Newtownards, wat deur inwoners dikwels net kort Ards genoem word en deel uitmaak van die administratiewe distrik Ards and North Down, is een van die grootste nedersettings in die gebied met 'n merendeels Protestantse bevolking wat in 2015 op 28 050 beraam is.

Alhoewel die dorpsnaam se voorvoegsel insinueer dat die nedersetting in die tyd van die Kolonisasie van Ulster ("Plantation") gevestig is, word daarna reeds in 14de eeuse dokumente verwys as "Newtown of Blaethwyc", met Blaethwyc as die plaaslike dekenaat van die groter Anglo-Normandiese "bailiwick" of graafskap Ards. Later het groot getalle Skotse setlaars hulle hier kom vestig nadat Sir Hugh Montgomery - in sy pogings om 'n nedersetting in die graafskap Down te vestig - op Newtownards gefokus het.



</doc>
<doc id="122367" url="https://af.wikipedia.org/wiki?curid=122367" title="Gevoel">
Gevoel

Gevoel is die nominalisering van die werkwoord "om te voel". Die woord is aanvanklik in Engels gebruik om die fisieke sensasie van aanraking deur óf ervaring óf persepsie te beskryf. Benewens fisieke sensasies, is die woord ook gebruik om ervarings soos "'n warm gevoel" en die mens se gevoelsvermoë oor die algemeen te beskryf. In Latyns beteken "sentire" om te voel, hoor of ruik.
In die sielkunde staan die woord gewoonlik in verband met die bewustelike, subjektiewe ervaring van emosie. Fenomenologie en heterofenomenologie is filosofiese benaderings wat 'n basis vir die kennis van gevoelens verskaf. Baie psigoterapeutiese skole maak daarop staat dat die terapeut (aan die hand van sekere metodologieë) 'n begrip van die kliënt se gevoelens verkry.

'n Persepsie van die fisiese wêreld lei nie noodwendig tot 'n universele reaksie onder ontvangers nie (sien emosies), maar wissel afhangende van 'n mens se hantering van die situasie, die manier waarop die situasie met die ontvanger se vorige ervarings verband hou, en ander faktore. Gevoelens staan ook bekend as 'n toestand van bewussyn wat uit emosies, sentimente en begeertes voortkom.

Mense koop produkte in die hoop dat dit hulle op 'n sekere manier sal laat voel: gelukkig, opgewonde of mooi. Sommige mense koop skoonheidsprodukte in die hoop om geluk of 'n gevoel van selfskoonheid te ervaar. Vorige gebeurtenisse word in ons lewens gebruik om skemas in ons denke te vorm, en gebaseer op daardie vorige ervarings verwag ons dat ons lewe volgens 'n sekere teks gaan verloop.

Individue voorspel dat situasies of gebeure tot 'n spesifieke verlangde uitkoms of gevoel sal lei. Oorgawe aan dit wat hulle dink hulle gelukkig of opgewonde sal maak, kan slegs tydelike opwinding verskaf, of selfs die teenoorgestelde uitwerking hê. Gebeure en ervarings word beleef en herleef om 'n persoon se gevoelens te bevredig.

Besonderhede en inligting oor die verlede word gebruik om besluite te neem; vorige ervarings of gevoelens beïnvloed huidige besluitneming, hoe mense in die toekoms sal voel, en of hulle weer so wil voel. Gilbert en Wilson het 'n studie gedoen om vas te stel hoe "lekker" persone sou voel as hulle sonder enige spesifieke rede (soos 'n verjaarsdag, herdenking of bevordering) vir hulleself sou blomme koop en hoe lank hulle gedink het daardie gevoel sou voortduur. Mense wat nog nooit vir hulleself blomme gekoop het nie sowel as mense wat dit in die verlede gedoen het, is getoets. Resultate het getoon dat diegene wat in die verlede vir hulleself blomme gekoop het, lekkerder gevoel het en dat die gevoel langer voortgeduur het as vir diegene wat dit nog nooit ervaar het nie.

Arlie Russell Hochschild, 'n sosioloog, het twee beskrywings van emosie voorgehou. Die organismiese emosie is die uitbarsting van emosies en gevoelens. By organismiese emosie word emosies/gevoelens onmiddellik uitgedruk. Sosiale en ander faktore beïnvloed nie hoe die emosie ervaar word nie, dus het hierdie faktore nie beheer oor hoe en of die emosie onderdruk of uitgedruk word nie.

By interaktiewe emosie word emosies en gevoelens beheer. Individue oorweeg gedurend hoe hulle moet reageer of wat hulle moet onderdruk. Anders as by organismiese emosie, is die individu by interaktiewe emosie bewus van sy besluit oor hoe hy voel en hoe hy dit wys.

Erving Goffman, 'n sosioloog en skrywer, het vergelyk hoe akteurs en gewone individue hulle emosies van ander weerhou. Net soos akteurs, het individue beheer oor hoe emosies uitgedruk word, maar hulle kan nie hulle innerlike emosies of gevoelens beheer nie. Innerlike emosies word onderdruk in 'n poging om emosies op 'n sosiaal aanvaarbare manier uit te druk. Goffman verduidelik dat emosies en emosionele ervaring 'n deurlopende proses is waardeur 'n individu bewustelik en aktief moet werk. Individue wil met hulle innerlike en uiterlike gevoelens aan die samelewing se norme voldoen.

Woede, geluk, vreugde, stres en opwinding is enkele van die gevoelens wat mense ervaar. Ons liggame reageer ook op hierdie emosies. Senuweeagtigheid kan byvoorbeeld die gevoel van 'n knop op die maag veroorsaak.

Gevoelens kan tot leed lei. Wanneer 'n individu 'n oorweldigende hoeveelheid stres en probleme hanteer, kan dit tot selfleed lei. Wanneer iemand goed voel, wil hulle nie hê dit moet ophou nie. Wanneer 'n persoon egter nie in 'n goeie toestand is nie, wil hy hê dat daardie gevoel moet verdwyn. Sommige mense maak hulleself seer in 'n poging om hulle aandag van die eintlike probleem af te lei. Hierdie individue sny, steek en honger hulleself uit in 'n poging om iets anders te voel as wat hulle op die oomblik ervaar; hulle glo dat die pyn nie so erg soos hulle werklike probleem is nie. Afleiding is nie die enigste rede waarom baie individue hulleself seermaak nie. Sommige mense doen dit om hulleself te straf vir die manier hoe hulle voel.

'n Gevoel op die krop van jou maag, of instinktiewe reaksie, is 'n natuurlike emosionele reaksie op 'n situasie of gebeurtenis. Dit kan negatief, soos ongemak, of positief, soos vertroue, wees. Instinktiewe gevoelens word oor die algemeen nie as 'n produk van bewuste denke beskou nie, en word eerder as 'n weerspieëling van 'n persoon se intuïsie as die rasionele denke gesien.
Die frase "kropgevoel" ("gut feeling") kan ook met 'n persoon se "gesonde verstand" geassosieer word wanneer iemand moet besluit wat "die regte ding is om te doen"; soos om 'n beseerde verbyganger te help, donker stegies te vermy, en oor die algemeen in ooreenstemming met instinktiewe gevoelens oor 'n bepaalde situasie op te tree. Dit verwys ook na eenvoudige algemene frases wat altyd waar is, ongeag wanneer dit gesê word, soos "Water is nat", "Vuur is warm", of idees wat 'n individu intuïtief, sonder bewyse, as die waarheid beskou.

Die manier waarop ons ander mense hulle emosies of gevoelens sien uitdruk, bepaal ons eie reaksie. Die manier waarop individue op 'n situasie reageer, word deur gevoelsreëls bepaal. Indien 'n persoon oningelig oor 'n situasie is, verskil sy reaksie heeltemal van die manier waarop hy sou reageer indien hy wel ingelig was. As 'n tragiese gebeurtenis plaasgevind het en hulle het daarvan geweet, sal hulle simpatiek teenoor daardie situasie reageer. As hulle nie van die situasie kennis gedra het nie, sal hulle reaksie moontlik onverskilligheid wees. 'n Gebrek aan kennis of inligting oor 'n gebeurtenis kan 'n invloed hê op die manier waarop 'n individu dinge sien en hoe hy reageer.

Timothy D. Wilson, 'n sielkundeprofessor, en sy kollega Yoav Bar-Anan, 'n sosiale sielkundige, het hierdie teorie oor die gevoel van onsekerheid getoets. Wilson en Bar-Anan het bevind dat hoe meer onsekerheid of onduidelikheid individue oor 'n situasie ervaar, hoe groter is hulle betrokkenheid. Aangesien 'n individu nie die agtergrond of die einde van 'n storie ken nie, is hy voortdurend besig om 'n gebeurtenis herhaaldelik in sy gedagtes te laat afspeel. Dit lei tot gemengde gevoelens van geluk, hartseer, opwinding, ensovoorts.

Individue wil alles in detail weet in die hoop om die gevoel op daardie oomblik te optimaliseer, maar Wilson het bevind dat onsekerheid tot iets meer aangenaam kan lei aangesien dit oor 'n sekere misterie beskik. Trouens, die gevoel van onsekerheid kan maak dat persone voortdurend dink en voel oor wat kon wees.

Daar is twee hooftipes emosiewerk: opwekking en onderdrukking. Opwekking word gebruik om 'n sekere gevoel te verkry of na vore te bring, en onderdrukking om sekere ongewenste gevoelens opsy te skuif of weg te steek. Emosiewerk word deur 'n individu self verrig, maar kan ook deur mense wedersyds op mekaar uitgevoer word. Emosiewerk word verrig om 'n sekere gevoel te verkry wat individue glo hulle behoort te voel.

Drie meer spesifieke tipes emosiewerk is kognitief, liggaamlik en ekspressief. Die kognitiewe verander beelde, die liggaamlike verander fisieke aspekte, en die ekspressiewe verander gebare. 'n Hartseer persoon gebruik ekspressiewe emosiewerk om sy gees te lig deur te probeer glimlag. 'n Gespanne persoon gebruik liggaamlike emosiewerk deur stadiger te probeer asemhaal om stresvlakke te verlaag. Emosieswerk stel individue in staat om hulle gevoelens te verander ten einde by die huidige situasie aan te pas.

Gevoelens word as toepaslik beskou as hulle by die huidige situasie pas. Aangesien individue wil inpas en as normaal gesien wil word, werk hulle voortdurend aan hulle gevoelens ten einde by die situasie te pas. Emosiewerk is meer gerig op hoe mense wil voel of hoe hulle hul emosies aan ander mense wil voorhou. Gevoelens is nie permanent nie, maar 'n deurlopende proses, want mense is gedurig besig om hulle gevoelens te probeer opwek, onderdruk of bestuur.

Die "Psigofisiologiese Vloei" is 'n konsep wat deur Carl Rogers, stigter van die skool van humanistiese sielkunde, geskep is om 'n persoon se "sensoriese en instinktiewe ervarings" of die vloei van innerlike sensasie te beskryf.

Klasseverskille beïnvloed die manier waarop ouers hulle kinders opvoed. Middelklas-ouers maak gebruik van gevoelens om hulle kinders op te voed, en laerklasouers gebruik gedragsbeheer om hulle kinders groot te maak. Middel- en laerklas-ouers voed hulle kinders op om, wat gevoelens en gedrag betref, soos hulle te wees. Middelklaskinders word oor verkeerde gevoelens aangespreek en laerklaskinders word vir slegte gedrag gestraf.

Lionel Trilling, 'n skrywer en literêre kritikus, beskryf die tegnieke wat middel- en die laerklas-ouers gebruik. Die oorbewerking en onderbewerking van hulle kinders se emosies veroorsaak dat hulle in die toekoms na goedkeuring vir hulle gevoelens soek. Wanneer kinders uit laer- en werkersklasgesinne by die arbeidsmag aansluit, is hulle minder ontvanklik vir emosionele bestuur as middelklaskinders.



</doc>
<doc id="122368" url="https://af.wikipedia.org/wiki?curid=122368" title="P.A.C. van Heyningen">
P.A.C. van Heyningen

Ds. Petrus Arnoldus Conradus van Heyningen (of Pieter Adriaan Coenraad, Meppel, Drenthe, Nederland, 29 September 1833 – Zastron, Oranje-Vrystaat, 30 Augustus 1904) was ’n omstrede predikant in die NG en later Hervormde Kerk.

Van Heyningen was die seun van ’n predikant in die Hervormde Kerk in Nederland. Nadat hy sy teologiese studie met lof aan die Universiteit van Utrecht voltooi het, is hy in 1856 deur die provinsiale kerkbestuur van Gelderland gelegitimeer.

Terwyl hy as hulpprediker te Hemmen in Gelderland gewerk het, het hy deur bemiddeling van die geestelike kommissie te Amsterdam ’n beroep na Lydenburg in Transvaal ontvang. Op 28 Februarie 1858 is hy in Den Haag georden deur sy broer, wat nes hul vader ook predikant was. Op 22 April 1858 het hy en sy eggenote, Boudina Ketel (oorl. 1891) op die seilfregat "Estafette" van Texel vertrek. Ds. Dirk Postma, wat 10 maande later die Gereformeerde Kerke in Suid-Afrika op Rustenburg sou stig. In Julie het hulle ’n paar weke in Kaapstad vertoef en op 28 Augustus 1858 in Port Natal aangekom.

Die aktuarius van die Kaapse NG Kerk, dr. Abraham Faure, het ds. Van Heyningen tot die kerklike bediening in Suid-Afrika toegelaat. Voorlopig het hy op Greytown as predikant gewerk, maar vroeg in 1859 is hy op Lydenburg bevestig. Dié gemeente het hom in 1854 losgemaak van die kerklike organisasie van die NH Kerk en in 'n losse verband met die NG. Kerk in die Kaapkolonie gestaan. So het ds. Van Heyningen dadelik midde-in die kerklike probleme betreffende die verhouding van die NH tot die NG Kerk beland. In Nederland was hy immers lid van die NH Kerk en nadat hy die algemen vergadering van die NH Kerk in Transvaal in 1859 bygewoon het, het hy ál meer in die rigting van nouer aansluiting van sy eie gemeente by die Hervormdes Kerk beweeg. Dit was te meer die geval nadat Lydenburg in 1860 weer tot die staatsverband van die ZAR toegetree het. Ds. Van Heyningen het gereeld die algemene kerkvergadering van die NH Kerk bygewoon en in 1860 selfs 'n paar dae as voorsitter en daarna as skriba van die algemene kerkvergadering opgetree. 

In April en Mei 1863 het hy wel die Natalse ring van die NG Kerk as verteenwoordiger van sy gemeente bygewoon, maar in September 1864 het hy met sy gemeente formeel tot die verband van die NH Kerk in die ZAR toegetree. Maar dié inskakeling sou nie standhou nie, want in November 1865 is al ds. Van Heyningen se verbintenisse van vroeër met die NH Kerk deur die afgevaardigdes van Lydenburg na die algemene kerkvergadering van die NH Kerk gerepudieer. M.J. Swart skryf in die "Suid-Afrikaanse Biografiese Woordeboek" was ds. Van Heyningen "in sy beginjare in die land maar betreklik jonk, ietwat oppervlakkig en koppig en daarby taamlik agtelosig, sonder planmatige optrede, en onbeleef." Daarom het hy gebots met baie Lydenburgers juis ook op persoonlike vlak en so die gespanne kerklike toestand vererger. 

Nadat hy in 1864 'n beroep as eerste leraar na die NG gemeente Kroonstad ontvang het, het hy nog geruime tyd op Lydenburg vertoef, want hy is eers op 11 Februarie 1866 op Kroonstad bevestig. Waarskynlik het sy vertraagde vertrek verband daarmee gehou dat hy nog belange op Lydenburg gehad het waar hy onder andere die eienaar was van die plase Drenthe, Meppel en Jan Elindriefontein. Die onrus in die gemeente en die beroeping van sy opvolger het hom ook sy vertrek laatuitstel. 

Nadat hy reeds van Lydenburg af weg was, besluit ds. Van Heyningen in Januarie 1866 by Hoedspruit met 'n aantal kerkraadslede op 'n gewone byeenkoms dat sy organisatoriese inskakeling van Lydenburg by die NH Kerk goedgekeur sou word, en dat hy, hoewel predikant van die NG gemeente Kroonstad, as konsulent benoem sou word vir die NH gemeente Lydenburg. Die Lydenburgse gemeente en kerkraad het egter dié verwarrende optrede van hom in Maart 1866 verwerp. Dit was moeilik om sy tol in die Lydenburgse gemeente te bepaal, want hy het met sy laaste kerkraadsvergadering van 5 Desember 1865 die lede oorreed om alle kerkraadstukke te vernietig wat in die toekoms tot rusie aanleiding kon gee. Dié stukke wat veral op sy twiste met sekere persone betrekking gehad het, en moontlik ook kerkraadsnotule ingesluit het, het hierdeur verlore gegaan. 

Met sy vertrek het nietemin veel chaos op Lydenburg geheers, veral kerklik, aangesien ds. Van Heyningen met leiersfigure soos H.T. Bührmann en Cornelius Potgieter asook ds. Frans Lion Cachet van die NG Kerk gebots het, en meermale die verhouding tussen staat en kerk versteur het. 

Reeds in 1867 het ds., Van Heyningen na die NG gemeente Winburg gegaan, waar hy in kalmte en met groot vrug gearbei het totdat hy sy emeritaat op 18 Desember 1893 aanvaar het. Met die noordelike ringsitting van November 1893 is gewag gemaak van sy vele en belangrike dienste aan die NG Kerk en het hy dan ook hoë agting geniet. Hy was onder meer op twee sinodes (1879 en 1880) assessor, en in Mei 1881 het hy moderator van die Vrystaatse NG Kerk geword. 

Ná sy aftrede het hy na Nederland gegaan, maar in 1898 teruggekeer. Tydens die Tweede Vryheidsoorlog het hy weer daarheen vertrek, maar het in 1902 opnuut na Suid-Afrika gekom. Sy laaste lewensdae het hy by sy oudste seun op Zastron deurgebring, waar hy op 30 Augustus 1904 oorlede is.

Dr. M.J. Swart skryf van ds. Van Heyningen: "Hoewel (hy) inderdaad nóg in Transvaal nóg in die Vrystaat 'n kerkman van enige formaat was, en onder die aandag kom slegs weens bepaalde gebeurtenisse, het hy op onderwysgebied betekenis (vanweë) sy belangrike aandeel in die Vrystaat in die ontwerp van die onderwysstelsel." Ds. Van Heyningen was reeds in Mei 1859 in Transvaal lid van 'n spesiale onderwyskomitee van die regering. In Oktober 1866 het hy aan die Vrystaatse volksraad op aanvraag 'n "Reglement op het onderwijs in den Vrijstaat" gelewer. Daarin is voorsiening gemaak vir 'n algemene skoolkommissie bestaande uit vyf predikante van drie verskillende Afrikaanse kerke (NG, NH en GK) eweredig versprei, twee regsgeleerdes, en een onderwyser. Elke distrik sou 'n eie plaaslike skoolkommissie hê, bestaande uit die landdros, die predikant en een van die ander aansienlikstes van die dorp. Die leraar van enige ander erkende Protestantse kerkgenootskap sou ampshalwe lid wees van 'n plaaslike skoolkommissie. 

Gedurende 1871 was ds. Van Heyningen lid van 'n sinodale kommissie namens wie hy hierdie sake mondeling aan 'n onderwyskomitee van die volksraad voorgedra het. Sy aanbevelings het as grondslag vir die latere Vrystaatse onderwyswetgewing gedien, want na aanleiding van dié onderhoud is ds. Van Heyningen se "Ontwerp van wet op het openbaar onderwijs in den Oranje Vrijstaat" geformuleer, wat as Ordonnansie No. 5 op die onderwys vir blanke kinders in die OVS op 29 Mei 1872 aanvaar is.



</doc>
<doc id="122370" url="https://af.wikipedia.org/wiki?curid=122370" title="Kortbroek">
Kortbroek

'n Kortbroek is 'n materiaalkledingstuk wat deur beide mans en vroue gedra word om hul bekkenarea te bedek. Dit omkring die middellyf en verdeel ondertoe in twee broekspype om die boonste gedeelte van die bene te bedek. Soms strek dit laer af tot by die knieë, maar bedek nie die hele beenlengte nie. Dit word 'n "kortbroek" genoem omrede dit 'n kort weergawe van die broek is, wat die hele been bedek. Kortbroeke word tipies in warm weer gedra, of in 'n omgewing waar die gemak en lugvloei belangriker is as die beskerming van die bene.

Daar is natuurlik 'n verskeidenheid van kortbroeke, wat wissel van knie-lengte kortbroeke, wat in sommige situasies selfs as formele drag gedra kan word (bv. vlootmatrose), tot swemklere en atletiekbroeke. Sommige soorte kortbroeke word tipies deur vroue gedra, soos sjoebroeke en ook culottes, wat 'n verdeelde romp is wat soos 'n lossnit kortbroek lyk.


</doc>
<doc id="122378" url="https://af.wikipedia.org/wiki?curid=122378" title="Necrolestes">
Necrolestes

Necrolestes patagonensis (Ameghino) is 'n fossiele soogdierspesie uit Patagonië (Argentinië) wat die eerste keer in 1891 beskryf is. Dit kom uit die vroeë Mioseen van 16 miljoen jaar gelede.

Die skedel toon 'n wipneus, en hy het sterk voorpote en kort, breë beendere, wat ooreenkom met 'n dier wat graaf. "Necrolestes" het waarskynlik wurms en insekte gevreet soos molle vandag doen. Die diertjie lyk soos Afrika se gouemol of die buidelmolle wat vandag in Australië aangetref word. "Necrolestes" het nes die gouemol 'n 'derde been' in sy voorpoot. Dis eintlik 'n sening wat verkalk is. "Necrolestes" en die gouemol is nogtans nie nouverwant nie en dit is dalk 'n voorbeeld van konvergente evolusie omdat altwee dieselfde grawende lewenswyse het. "Necrolestes" was taamlik klein en het sowat 'n gewig van 80-120 g gehad, die skedel was 2 cm en kop-liggaam ongeveer 15 cm lank.

Daar is lank getwyfel of hulle plasentale soogdiere of buideldiere is. Rougier et al. toon nogtans dat hulle geen tribosfeniese Theria is nie. Hulle is -soos die eendbekdier vandag- nog buideldiere nog plasentale soogdiere. Necrolestes se skedel het ooreenkomste met "Cronopio dentiacus" s'n. Hulle het altwee kiestande wat net een wortel het, wat uitsonderlik is vir 'n soogdier. "Cronopio" is nogtans uit die Paleoseen, wat "Necrolestes" 'n 'lasarus-spesie' maak. "Necrolestes" wat 45 miljoen jaar later geleef het as "Cronopio" word beskou as die laaste oorlewendes van 'n tak van die soogdiere wat Meridiolestida genoem word en in die Kryt en die Paleoseen 'n belangrike onderdeel van Suid-Amerika se dierewêreld gewees het. Die Meridiolestida word dikwels as onderdeel van die Dryolestoidea beskou, maar Rougier dink dat hulle effens nouer aan die Theria verwant is. 'n Vereenvoudigde kladogram sien so uit:


</doc>
<doc id="122380" url="https://af.wikipedia.org/wiki?curid=122380" title="Carel Ruijsch van Dugteren">
Carel Ruijsch van Dugteren

Ds. Carel Jacob Lodewijk Ruijsch van Dugteren (Wemeldinge, Zeeland, Nederland, 29 November 1879 – Kaapstad, Suid-Afrika, 11 Oktober 1918) was predikant in die NH Kerk en, nadat hy die bediening neergelê het, joernalis. Ná sy dood is hy die Kerk se orgaan, "De Hervormder", van 15 November 1918 as ’n "vroom en eerlike" man beskryf.

Ruijsch van Dugteren was die seun van Carel Jacob Lodewijk Ruijsch van Dugteren, predikant van die Nederlandse Hervormde Kerk, en sy vrou, Dorothea Petronella de Rochefort. Dr. P.J. Nienaber kon nie gegewens in verband met sy voor-universitêre opleiding verkry vir sy "Afrikaanse Biografiese Woordeboek" van 1947 óf vir sy artikel oor ds. Ruijsch van Dugteren in die "Suid-Afrikaanse Biografiese Woordeboek" van 1968 nie. Dis wel bekend dat hy op 30 September 1899 vir die eerste maal ingeskryf is aan die Rijksuniversiteit van Utrecht vir die studie van die teologie, nes ds. L.E. Brandt, sy kollega in die Hervormde Kerk in Suid-Afrika van 1904 tot 1939.

In 1904 het ds. Ruijsch van Dugteren predikant in die gemeente Oosterland van die Nederlandse Hervormde Kerk geword. Vier jaar later het hy na Pretoria gegaan, waar hy hulpprediker van dr. P.J. Muller geword het. Ná dr. Muller se vertrek, was ds. Ruijsch van Dugteren van 1911 tot 1912 in 'n ernstige meningsverskil met die NH Kerk gewikkel oor die leer van die uitverkiesing. Hy het die mening gehuldig dat die Dordtse leerreëls, waarin die kerkleer uiteengesit word, nie in alle opsigte met Gods Woord ooreenkom nie. Hy het sy besware teen die leerstuk, soos geformuleer in die Belydenisskrif, met sy ondertekening van die proponentsformule verbind. Daarin het hy verklaar dat hy die leer van die kerk, wat ooreenkomstig die Woord van God is en vervat is in die formuliere van enigheid, van harte onderskryf en getrou sal onderrig. Vanweë sy besware het hy eindelik sy ondertekening van die proponentsformule ingetrek. Toe sy saak voor die kommis-sie van die algemene kerkvergadering van die NH Kerk dien, is besluit dat ds. Ruijsch van Dugteren weens sy intrekking van die ondertekening van die proponentsformule opgehou het om 'n predikant van die NH Kerk te wees. ’n Algemene kerkvergadering het dié beslissing in April 1912 deur 'n algemene kerkvergadering bevestig. Al is sy dienstyd so beëindig, skryf dr. P.J. Nienaber, "is baie mense tog deur sy se waarheidsliefde en sy openhartigheid geïmponeer. Hy was inderdaad 'n man met breë opvattinge en beminlik in die omgang."

Ruijsch van Dugteren het hierna ’n tyd lank in Kaapstad gaan werk voor hy onderwyser op Harrismith in die Oos-Vrystaat geword het. Met die uitbreek van die Rebellie in 1914 het hy by die rebelle aangesluit en opgetree as genl. Wessel J. Wessels se sekretaris. Hy is gevange geneem en het met 'n boete vrygekom. 

Nadat hy joernalistieke werk in Bloemfontein verrig het, is hy in die redaksie van die pas opgerigte blad "De Burger" in Kaapstad aangestel. In dié tyd het hy in Grahamstad getrou met Hermine Marie Louise Ernestine Becker, dogter van dr. Becker van die Setlaarstad. Daar was geen kinders uit die huwelik nie.

Van 1916 tot sy dood was hy mederedakteur van "Die Huisgenoot", waarin hy baie geskryf het oor kuns en kultuur; sy laaste geskrif (Oktober 1918) was ’n artikel oor die skilder Pieter Wenning, waarin hy aan sy landgenote Suid-Afrika self, die eie land, as ideaal stel en hulle oproep om dié land lief te hê met die sterk, arbeidende liefde van die hart, sodat die kuns in woord en beeld, in musiek en sang hier tot bloei sal kom. Ruijsch van Dugteren het, volgens dr. Nienaber, probeer om as redakteur so opvoedingswerk te doen. Van die versies wat hy geskryf het, was onder meer "IK wil slapen in ’t opene veld" en "Durf doen wat moed, en doe het goed".

Ruijsch van Dugteren was ’n slagoffer van die Griepepidemie van 1918 en sterf in sy 39ste jaar in sy huis by Kloofstraat 99, Kaapstad. ’n Suster van hom, Ida Antonia Ruijsch van Dugteren, het in 1915 getrou met ds. J.H.J.A. Greyvenstein, predikant in die NH Kerk en hoogleraar in die teologie aan die Universiteit van Pretoria. 



</doc>
<doc id="122387" url="https://af.wikipedia.org/wiki?curid=122387" title="Gottlieb Weich">
Gottlieb Weich

Gottlieb Ferdinand Weich (Koningsbergen, Oos-Pruise, Duitsland, 23 Februarie 1821 – Stellenbosch, Kaapkolonie, 25 Junie 1887) was ’n Rynse sendeling in Namakwaland.

Weich het sy opleiding as sendeling aan die kweekskool in Barmen, Duitsland, ontvang en is daarna na die Kaapkolonie gestuur, waar hy op 13 Desember 1846 aangekom het.

Ná die dood van eerw. J.A. Schmelen het eerw. Weich hoof van die sendingstasie op Komaggas in Klein-Namakwaland geword. Weens sy voorganger se langdurige siekte was die toestande op die stasie baie verward, maar deur ywer en deursettingsvermoë het eerw. Weich spoedig orde geskep. Al was sy gemeentelede armoedig, het hy 'n nuwe pastorie, skool en kerk opgerig. Hoewel die opening van die kopermyne op die naburige Spektakel die sedelike lewe van sy gemeente bedreig het, het hy sy arbeid met sodanige sukses voortgesit dat sy genootskap hom sy hele loopbaan op Komaggas hou. Nadat hy 34 jaar daar gedien het, tree hy op Stellenbosch af, waar hy ook oorlede is. 

Eerw. Weich, die stamvader van die familie Weich in Suid-Afrika, het twee keer getrou. Ná die dood van sy eerste vrou, Wilhelmine Elbreder, is hy op 12 September 1853 in Kaapstad met Maria C.S. van Reenen getroud. Een dogter en agt seuns het hom oorleef en onder sy drie seuns wat ook evangeliedienaars geword het, was Alfred August Weich (1862–1952), predikant van die Nederduits Gereformeerde Kerk, en alom as "Jong Oupa" onder die jeug bekend. 



</doc>
<doc id="122388" url="https://af.wikipedia.org/wiki?curid=122388" title="Aceratherium">
Aceratherium

Aceratherium is 'n uitgestorwe genus uit die tribus Aceratheriinae van die renosterfamilie Rhinocerotidae. Hulle het in die Mioseen in Eurasië en Afrika geleef. 

Die diere het ongeveer 2,3  m lank geword, 'n hoogte van 1,2  m en 'n gewig van amper 1  ton bereik.

Die naam "Aceratherium" stam van Kaup (1832) vir ""Rhinoceros" incisivum" Cuvier, 1822 op grond van die ooreenkoms in tandstruktuur van twee skedels van Eppelsheim, Duitsland met die snytand van die holotipe van Weisenau.

Vandag word drie spesies "Aceratherium" erken: "A. incisivum", "A. depereti" en "A. porpani". Die naam "Aceratherium" beteken: dier sonder horing, omdat navorsers dink dat hierdie renosterspesie geen horing gehad het nie.


</doc>
<doc id="122396" url="https://af.wikipedia.org/wiki?curid=122396" title="Middeleeuse teater">
Middeleeuse teater

Middeleeuse teater verwys na opvoerings in die tydperk tussen die val van die Wes-Romeinse Ryk in die 5de eeu  n.C. en die begin van die Renaissance omstreeks die 15de eeu. Dit sluit ’n verskeidenheid genres in, soos liturgiese, misterie-, mirakel- en moraliteitsdramas.

Die Middeleeue strek vanaf die val van die Romeinse ryk 5 n.C. tot en met die begin van die Renaissance. Tydens die val van die Romeinse ryk is die Romeinse stede geplunder en Rome verwoes deur die Barbare van Duitsland en Frankryk. Europa is verdeel in talle feodale stelsels. Die heersers het baie gesag en die werkers is arm en afhanklik van die heersers. Die feodale stelsel van die Middeleeue het bepaal dat die keisers of konings as leenhere opgetree het. Die heersers gee vir hul onderdane 'n stuk grond om te bewerk en in ruil daarvoor moes die onderdane, militêre hulp en ander pligte verrig. Die “bekering” van die Romeinse keiser Konstantyn lei daartoe dat hy met die Edik van Milan in 313 n.C. die Christelike godsdiens as die wetlike godsdiens van die Romeinse ryk verklaar. Die oorgangsproses van die Romeinse godsdiens na die van die Katolieke godsdiens het gelei tot 'n vermenging van gebruike in sommige gevalle. Die kultus rondom die Egiptiese moedergodin Isis is byvoorbeeld vervang met die geloof in Moeder Maria. Dit was in belang van die Romeinse ryk dat die kerk mag oor die mense het om sodoende weer 'n mate van gesag oor die gewone mense te kan verkry. Die pous verkry nou die titel van opperheerser, naamlik Pontificus Maximus. Die priesters moes die ongeletterde mense opvoed en die beginsels van die Bybel aan hul verduidelik. Dit gebeur veral tydens feesdae waar tydens verhale uit die Bybel deur die Priesters verbeeld word. Deur middel van die Katolieke kerk word die Westerse teater weer op die been gebring. Die kerk was egter uiters gekant teenoor akteurs en in die 5de eeu n.C. word akteurs verbied om die sakramente in die kerk te gebruik.

Tydens die Middeleeue is God sentraal en nie die mens nie. Die mens moes hom tydens sy lewe voorberei om God in die hiernamaals te ontmoet. Daar was drie verskillende stande, naamlik: die geestelikes wat die meeste mag gehad het, die adel en die werkersklas. Geleidelik het die burgery in die stede 'n volgende klas begin word wat gedy het tydens die Renaissance. Latyn was die taal van die kerk en ook van die wetenskap. Hierdie tyd staan ook bekend as die donker eeue omdat daar baie oorloë, hongersnood en besmetlike siektes was.

Langsamerhand word die Anglo-Sakse en Franke wat uit die Germaanse stamme kom bekeer tot die Christelike geloof. Daar word ook tydens die Middeleeue talle kruistogte onderneem om Israel, die heilige land te bevry van die Mohammedane. Mense wat nie voldoen het aan die vereistes van die kerk nie, is ketters genoem en is gemartel en op die brandstapel verbrand. Dit het byvoorbeeld gebeur met mense wat volgens die kerk heksery beoefen het. Die geestelikes was Latyn magtig en het dus ook mag gehad oor die literatuur, wetenskap en kuns. Boeke is in kloosters geskryf en gelees, asook baie mooi geïllustreer. In die kloosterskole is slegs jong seuns van die adelstand opgelei in die sewe vrye kunste naamlik: retorika, dialek, geometrie, astrologie, musiek, grammatika en algebra.

Deur tegniese ontwikkeling het die boukuns vanaf 1150 tot 1500 gegroei tot wat vandag bekend staan as die gotiese boustyl. In die 15de eeu ontstaan 'n opbloei in in die skilderkuns met die werk van byvoorbeeld, Jeroen Bosch en die Van Eyck broers. Hulle het die gruwelikhede van die hel uitgebeeld asook die aanbidding van die Lam van God.

Hierdie vorm van “teater” ontstaan uit trope of verse wat tydens 'n mis gesing word as antwoord op die vorige vers of 'n uitbreiding van die betekenis daarvan. Die bekendste tropes is die van Quem Quaeritis wat tydens Paasfees gesing is. Een van die Engele (gespeel deur priesters) vra “Wie soek jul in die graf, Christinvroue?” en die vroue (gespeel deur priesters) antwoord: “Jesus van Nasaret, die gekruisigde, Hemelse Wese”. Die Engel antwoord dan: “Hy is nie hier nie. Hy het opgestaan soos voorspel is”. Tydens 912 tot 984 het die Biskop Ethelwold van Winchester, Engeland, hierdie teks in die Regularis Concordia (ca. 970), 'n boek met aanwysings vir Engelse seëninge nie net die woorde uitgespeel nie, maar ook die toneelaanwysings vir uitvoerings aangedui. Hierdie gesang word dus opgevoer deur priesters wat as die vroue en engele optree. Die trope is as klein opvoerings tydens ander feeste soos Kersfees of die Epifaniefees as die drie wyse manne Christus kom aanskou, aangebeid. Daar word deurgaans al hoe meer moeite gedoen om die opvoerings skouspelagtig te maak. Die kerkgebou is in areas verdeel waar verhale uit die Bybel uitgebeeld is. Daars is verskeie “stasies” (“domes”, “mansions”) opgerig al langs die lang gang binne in die Rooms Katolieke katedraal. Hierdie “mansions” of stasies het dan 'n toneel verbeeld wat deur die priesters uitgespeel sou word. Die gehoor volg dan die spelers van stasie tot stasie. Voor die stasies was 'n “plateau” of platvorm gesit wat gedien het as 'n area buite die stasie vir algemene areas soos straattonele. Die graf van Christus was naby die altaar in die oostelike deel van die katedraal. Hemelse wesens is in die galerye geplaas. Om die hemel voor te stel word 'n bykans twee meter hoë platvorm gebou. Die hel is deur 'n toring waaruit rook gekom het of deur 'n draakagtige figuur voorgestel. Die dramas wat in die kerk aangebied is het al hoe meer gewild geword en uit dit het drie soorte genres ontstaan naamlik die misteriespele, die mirakelspele en die moraliteitspele.

Die misteriespele se verhale en karakters word uit die Bybelse verhale verkry. 'n Goeie voorbeeld hiervan is die siklus spele van Engeland, naamlik die York Cycle. Dit het ontstaan tydens die 14de eeuse en bestaan uit 48 kort toneelstukkies waarvan elf strek vanaf die skepping tot by die verhaal waar die Israeliete deur die Rooisee trek, dertien daarvan handel oor die aankondiging van Jesus se Geboorte aan Maria tot Palm Sondag, en 23 daarvan handel oor die laaste week van Christus se lewe en sy hemelvaart, asook die Laaste oordeel.

Die Mirakelspele se verhale beeld die lewens van die heiliges uit wat dan op daardie heilige se feesdag opgevoer is. Sommige feeste is baseer op verhale van heiliges in die Skrif en ander nie. 'n Voorbeeld van so 'n mirakel spel is die verhaal van Mariken van Nieumeghen. Hierdie verhaal ontstaan in die vroeëre 16de eeu nC. Die verhaal se kern verduidelik hoe erg mens ook sondig jy altyd vergiffenis kry as jy boete doen. Mariken oorleef baie aanslae van die duiwel en, al word sy uit die hoogte deur die duiwel neergewerp, sterf sy nie. Kettings om haar hals kom vanself los nadat sy jare in 'n klooster in Maastricht spandeer het. Daar is al baie toneelstukke en films rondom hierdie figuur se lewe gemaak, veral in die Nederlande.

Die moraliteitspele is baseer op die geestelike wel en weë van die gewone mens. Hierdie spele vorm 'n brug tussen die Middeleeuse geestelike toneelstukke en die sekulêre dramas van die Renaissance. Die moraliteit spele is allegories van aard en beeld die versoekinge wat elke mense te beurt val uit of dan, die stryd tussen die goeie en kwade in elke mens se siel. Menslike deugde en bose eienskappe is as karakters uitgebeeld. Daar was karakters soos Eerbaarheid, Gierigheid of Onsedelikheid. Die sondes wat die Satan dien om die mens se siel in te win word geklassifiseer en verpersoonlik as die sewe doodsondes, naamlik Gulsigheid, Trots, Jaloesie, Gierigheid, Luiheid, Wellus en Woede. Hierdie bose karakters dra dan dikwels by tot 'n humoristiese element. Dit kon dus lei tot klugte wat op die ou end tog 'n sedeles bevat. 'n Toneelstuk wat hierdie moraliteitspele uitstekend uitbeeld is Den spieghel der salicheit van Elckerlijc. Dit staan vandag bekend as Everyman of Elkeman. In hierdie spele kom daar karakters soos Skoonheid en die Dood voor. Nog 'n teks van dieselfde aard is die Nederlandse teks, Lanseloet en Sanderijn wat oor ridderskap en liefde handel.

Die volgende gedeelte is 'n kort opsomming van die toneelstuk Elkeman as voorbeeld van 'n moraliteitspele. Tydens die proloog spreek 'n boodskapper die gehoor direk aan en vertel hul dat hierdie toneelstuk 'n voorbeeld van hulle lewe en dood sal wees en sal uitbeeld hoe die mens, elke dag besig is om tussen die Goeie en die Bose te kies. God is volgende aan die woord en kritiseer die mens wat hom nie na wense dien nie. Hy sê dat die mens lewe asof daar geen hemel of hel op hom wag nie, en is net behep met aardse rykdom en plesier. Nou roep God die Dood as sy magtige boodskapper. God stateer dat die wat rykdom aanbid hel toe gaan behalwe as Goeie Dade sy goeie vriend was. God verlaat die toneel. Nou merk die Dood vir Elkeman op. Elkeman is goed geklee en oppad iewers heen. Dood gee aan Elkeman die volgende opdrag, naamlik om nie sy Skepper te vergeet nie. Elkeman moet op 'n lang reis gaan en dan die Boek van Afrekening saam terugbring wat sy goeie en slegte dade sal bevat. Elkeman is diep ontsteld toe hy agterkom dat Dood met hom gepraat het. Elkeman vra of hy medereisigers kan saam neem. Dood stem in maar betwyfel die feit dat daar sulke brawe medereisigers bestaan. Medemens (in Engels vertaal as Fellowship) sien dat Elkeman hartseer is en bied sy hulp aan. Medemens belowe om Elkeman nie te versaak nie, maar toe Elkeman vir Medemens vertel waarheen hy op pad is wil Medemens nie meer saam gaan nie. Sy Geesgenote en Familie kom binne, Elkeman nooi hul saam, maar hulle verlaat hom ook. Dan kom Wêreldsgoed binne en vertel Elkeman dat hy nie saam kan gaan nie want die liefde vir goed is teen die liefde vir God gekant. Kennis, die suster van Goeie Dade wat te swak is om Elkeman te vergesel neem Elkeman na Belydenis. Belydenis beveel Elkeman om berou te toon en Elkeman bely al sy sonde. Nou is Goeie Dade sterk genoeg om saam met Elkeman op reis te gaan. Diskressie, Sterkte, Skoonheid en die Vyf Innerlike Sintuie naamlik, Instink, Verbeelding, Fantasie, Estimasie (Skatting of Beraming) en Geheue wil aanvanklik ook saam met Elkeman gaan. Nou vertel Kennis vir Elkeman om na die priester toe te gaan om die heilige sakramente te gebruik. Voordat Elkeman dit doen vra hy sy medereisigers om hul hande op die kruis te sit en voor hom uit te loop. Hulle belowe hul sal hom nie verlaat nie. Hul is almal saam met Elkeman oppad na sy graf. Maar terwyl Elkeman besig is om te sterf verlaat Skoonheid, Sterkte, Diskressie en die Vyf Innerlike Sintuie hom een na die ander. Nou besluit Elkeman om sy geestelike skuld te betaal. Hy sê daar is 'n les te leer uit die toneelstuk. Ons haal die Engelse teks aan:

Hy vertrou sy siel aan God toe en verdwyn in die graf saam met Goeie Dade. 'n Engel verskyn met Elkeman se Boek van Afrekening om sy siel te ontvang as dit uit die graf styg. 'n Dokter verskyn en verwoord 'n epiloog wat daarop neerkom dat jy Trots, Skoonheid en die Vyf Innerlike Sintuie, Sterkte en Diskressie moet versaak want op die ou end versaak hul elke mens ook.

Gedurende die dertiende eeu n.C. beweeg die opvoering van die mirakelspele en die misteriespele uit die kerk. Die toneelstukke het langer geword en dit was moeilik om hul almal binne die kerk op te voer. Sommige van die aksies wat in die toneelstukke uitgevoer word was ongepas vir die heilige atmosfeer van die kerk soos Die Slagting van die Onskuldiges uit die Orde Rachelis wat te geweldadig was. Nou word die toneelstukke in die taal van die gewone mense opgevoer in gesproke woord en nie so seer sang nie. Al was baie temas van die drama’s steeds religieus was dit nie meer deel van die liturgie of aanbiddingsdiens nie. Die verantwoordelikheid vir die opvoerings is nou oorgeneem deur die verskeie handelgildes. So sou die varsproduktegilde byvoorbeeld verantwoordelik wees vir die skeppingsverhaal, die skeepmakers en waterdraers sou die storie van Noag se ark uitvoer, die Laaste Avondmaal sou deur die bakkersgilde opgevoer word en die storie van die Drie Wyse Manne deur die goudsmidgilde. Die kerk het hul nog van die toneeltekste voorsien en het gehelp met die uitvoering daarvan. Die toneelstukke is baie maal op waens opgevoer, veral in Engeland. So 'n wa het 'n “mansion” of stasie gehuisves plus 'n voorverhogie of “plateau”. Die wa het ook 'n aantrekkamer gehad waar die akteurs van kostuums kon verwissel. Die wa het dan van een deel van die dorp of plein na die volgende beweeg om voor 'n nuwe gehoor hul toneel op te voer. Dit was dan die voorloper vir die konvensie om vlotte tydens parades deur die strate te laat beweeg. Die waens het soms op die dorpsplein in 'n sirkel gestaan vir 'n Corpus Christifees, van Mei tot Junie, en dan het die toeskouers van wa tot wa beweeg om die opvoering te sien. Mimiekvertonings het ook deel van hierdie vertonings gevorm. Verhale was dus nie altyd met dialoog uitgebeeld nie.

In Frankryk en Duitsland is daar nie van waens gebruik gemaak nie, maar stelle is gebou op die stadspleine. Dis bestuur deur 'n persoon wat 'n salaris van die dorp ontvang het om vir die opvoerings verantwoordelik te wees as die organiseerder van die spele. Dis ook interessant om te weet dat die gildes wel later die akteurs betaal het om die vertonings op te voer. Hulle het ook dae lank repeteer om die vertonings goed aan te bied. 'n Akteur kon 'n paar jaar na mekaar dieselfde rol vertolk in 'n spele. Die spele se organiseerder het ook geld by die gehoor kollekteer en soms ook as akteur opgetree. As 'n mens op so stel sou staan sou die hemel aan jou regterkant wees en die hel links. Tussen was “mansions” of stasies wat tonele sou uitbeeld. Daar was byvoorbeeld die paradys, Nasaret, die tempel, Jerusalem, 'n Goue deur, die see en die hel. Vuurwerke is ook gebruik om die hel meer skouspelagtig te maak. Die akteurs het die valdeure op die verhoog gebruik en so verskyn en verdwyn vir spesiale effekte. Daar was 'n geval wat aangeteken is waar vertel word dat 'n akteur aan die brand geslaan het toe hy deur die hel se val deur moes verskyn omdat hul as demone soms fakkels gedra het. Poppe is gebruik as mense wat in die hel moes brand. Daar is byvoorbeeld soms meer as 20 mense gebruik om net die die spesiale effekte van die hel te skep. Hulle het 'n dier se blaas vol diere bloed gemaak om 'n persoon wat met 'n swaard gesteek is te laat bloei. As Paulus se kop afgekap word moes daar water, melk en bloed uitspuit. Musikante het ook musiek gedurende die spele en tydens pouses gemaak. Die doel was om die realiteit van die hel se verdoemenis duidelik aan die mense oor te dra. Die “mansions” is gebou as klein drieverdieping huisies. Die akteurs het 'n afskorting gehad waar hul kon aantrek. bo op die verhoog is toneel gespeel en soms is die dak ook gebruik waarop hemelse wesens kon speel. Die kostuums het bestaan uit die daaglikse Middeleeuse drag en daar is nie gepoog om histories korrekte kostuums te dra nie. Die duiwel en sy demone het vreesaanjaende maskers gedra met kloue en horings.

Daar is byvoorbeeld tydens Kerstyd die “Fees van die Gekke” opgevoer of soos dit in Engels genoem word “The festival of fools”. Tydens hierdie fees het die minder belangrike geestelikes van die kerk die draak gesteek met die hoër gesag van die priesters.
Daar was ook minnesangers of troebadoere wat van dorp tot dorp en kasteel tot kasteel gegaan het. Hulle het helder kleurige kostuums gedra met kortgeskeerde hare. Minnesangers het baie vermaak gebied tydens feeste op die pleine. Soms was daar ook van hulle wat gedans het. Hulle sing ballades oor prinse en heiliges.

Daar was ook tydens sulke feesdae jongleurs, mesgooi kunstenaars, towenaars en akrobate. Daar was mimiekkunstenaars en marionetvertonings. Dis ook tydens die Middeleeue wat die nar of die hanswors 'n gesogte vermaaklikheidskunstenaar geword het. 'n Nar was die amptelike grapmaker van 'n Europese vors. Dit kon ook iemand wees wat 'n dwerg was of selfs iemand wat verstandelik gestremd was met wie ander maklik gek geskeer het. Soms is baie slim edelmanne as narre aangestel om grappige situasies uit te buit wat die vorste of edelmanne kon vermaak. In Engeland is die verskil tussen 'n spottende nar en 'n slim nar aangedui deur verskillende woorde: die eerste is'n “fool” of “buffoon” en die slim nar is 'n “jester” genoem. In Duitsland was daar die Hanswurst of hanswors wat 'n komiese figuur in poppekaste was. In Italië ontstaan die karakter uit die Commedia dell’Arte of Italiaanse volkstoneel as karakter naamlik die harlekyn of “Arlecchino”. Hy was 'n akrobatiese grapkas met 'n veelkleurige kostuum met geruite patrone. In Nederland of Frankryk ontstaan die gebruik ook om 'n paljas of paillase as nar te gebruik. Dit is 'n lewende voëlverskrikker waarvan die strooi by sy klere uitsteek. In Frankryk is daar ook die Pierrot karakter met los wit klere en 'n puntmus.



</doc>
<doc id="122398" url="https://af.wikipedia.org/wiki?curid=122398" title="Meganiese verwering">
Meganiese verwering

In teenstelling met chemiese verwering, waar die mineralogie van die gesteente verander, breek meganiese verwering die gesteentes in kleiner gedeeltes op sonder dat die mineralogie verander.

Meganiese verwering kan plaasvind d.m.v. prosesse soos vrieswerking (waar temperatuurverskille die gesteente laat swel en krimp, en sodoende a.g.v differensiële uitsetting laat breek), biologiese werking (bv. waar groeiende wortels die gesteentes kraak), drukverligting (waar gesteentes naby die oppervlak a.g.v. drukverligting breek, swaartekrag (kranse wat onder hulle eie gewig meegee), wind, riviere of branders (hoë energie omgewings wat die gesteentes stukkend breek), biologiese werking (wortels wat rotse stukkend breek). In die geval van erosie, word die materiaal verwyder, maar in die proses vind verwering ook plaas. Dit is belangrik om te besef dat verwering moet plaasvind voor erosie kan plaasvind, en dat beide prosesse gelyk kan plaasvind.

Daar is 'n verskeidenheid faktore wat bepaal watter tipe verwering plaasvind, asook die tempo van verwering.


</doc>
<doc id="122399" url="https://af.wikipedia.org/wiki?curid=122399" title="Chemiese verwering">
Chemiese verwering

Chemiese verwering is 'n proses waar die samestelling van gesteentes/rotsvormende minerale chemies verander, gewoonlik a.g.v. blootstelling aan suurstof en water. Dit vind plaas met 'n geleidelike proses waar die rotsvormende minerale aanpas by die temperatuur- en druktoestande op of naby die oppervlak. Tydens hierdie proses skakel die minerale om in nuwe sekondêre minerale soos kleiminerale.

In teenstelling met chemiese verwering, waar die mineralogie van die gesteente verander, breek meganiese verwering die gesteentes in kleiner gedeeltes op sonder dat die mineralogie verander.

Daar is 'n verskeidenheid faktore wat bepaal watter tipe verwering plaasvind, asook die tempo van verwering.


</doc>
<doc id="122400" url="https://af.wikipedia.org/wiki?curid=122400" title="Verwering">
Verwering

Verwering is die proses waartydens 'n gesteentes (of biologiese materiaal) afgebreek word in kleiner gedeeltes, of chemies verander na ander minerale. Tydens die proses is daar geen of min verplasing van die materiaal. Die proses waar die verweerde materiaal verwyder word is bekend as erosie.

Chemiese verwering is die proses waar die samestelling van die gesteente/rotsvromende minerale chemies verander, gewoonlik a.g.v. blootstelling aan suurstof en water. Dit gebeur a.g.v die geleidelike proses waar die rotsvormende minerale aanpas by die temperatuur en druk toestande op of naby die oppervlak. Tydens hierdie proses skakel die minerale om in nuwe sekondêre minerale soos kleiminerale.

In teenstelling met chemiese verwering, waar die mineralogie van die gesteente verander, breek meganiese verwering die gesteentes in kleiner gedeeltes op sonder dat die mineralogie verander.

Daar is 'n verskeidenheid faktore wat bepaal watter tipe verwering plaasvind, asook die tempo van verwering.

Klimaat is die grootste bepaler van die tipe verwering wat plaasvind.

In 'n droë klimaat (bv. woestyn of poolstreek (waar water as ys voorkom, en nie beskikbaar is vir chemiese reaksies nie), vind chemiese reaksies baie stadiger plaas a.g.v. die tekort aan water. In hierdie gebiede vind verwering hoofsaaklik meganies plaas. In droë gebiede sal harder gesteentes stadiger verweer, en 'n positiewe relief vorm. 'n Voorbeeld hiervan is die Dolerietkoppies in die suidelike en westelike gedeeltes van die Vrystaat wat bo die omliggende omgewing uitsteek.

In teenstelling hiermee, sal die tipe verwering in 'n nat klimaatstreek meer geneig wees om chemies van aard te wees, en vind chemiese verwering gewoonlik vinniger plaas as meganiese verwering. Dieselfde Dolerietgange wat in die droeër gedeeltes van die Vrystaat 'n positiewe relief vorm, sal in die natter Oos-Vrystaat vinniger as die sandstene verweer, om 'n negatiewe relief te vorm, en is gewoonlik net in padsnitte sigbaar.

Die tweede grootste bepaler van die tipe verwering is die mineralogie en tipe gesteentes.

Met mineralogie word daar in hierdie spesifieke verband verwys na die Silikaat-inhoud van die minerale, en word daar verwys na Felsiese , mafiese ane ultra-mafiese gesteentes. Die tipe gesteentes word vir hierdie doeleindes verdeel in Stollings Gesteentes, Metamorfe Gesteentes en Sedimentêre Gesteentes.

Felsiese minerale met hul hoë Silikaat-inhoud, is meer stabiel onder atmosferiese temperatuur- en druk toestande. Hierdie minerale (bv. Kwarts en Veldspaat) sal dus baie stadiger chemies verweer, en meer geneig wees om meganies te verweer. In teenstelling hiermee sal ultra-mafiese gesteentes (bv. Olivien) baie vinnig chemies verweer, lank voordat dit meganies kan verweer, al is dit baie sagter as

Kwarts.

Dieselfde voorbeeld van die dolerietgange kan gebruik word, waar beide die mineralogie en klimaat saamspeel om sekere tipes verwering vinniger te laat plaasvind.

Die tipe gesteentes speel 'n kleiner rol, en is moeilik om heeltemal los van die mineralogie beskou te word.

Die rede hoekom dit genoem word, is dat sedimentêre gesteentes al ten minste een siklus van verwering deurgegaan het, en die chemies onstabiele minerale al klaar verander het in chemies stabiele minerale soos klei. Dus kan daar as 'n algemene reël aanvaar word dat sedimentêre gesteentes eerder meganies sal verweer as chemies. Hierdie is egter nie 'n absolute reël nie, aangesien sedimentere gesteentes wel kan vorm uit gesteentes wat in die vroeër siklus suiwer meganies verweer het.

Stollings- en metamorfe gesteentes se verwering word bepaal deur klimaat, mineralogie, topografie en biologies werking.

Die verband tussen erosie en verwering is baie belangrik wanneer daar na verwering gekyk word. Op steil terreine sal swaartekrag 'n groter rol speel, en meganiese verwering kan hier vinniger plaasvind (rotse wat a.g.v. swaartekrag afbreek en neerstort).

In fluviale omgewings het waterstrome teen 'n steil helling meer energie, en kan groot klippe/ rotsblokke ens. vervoer, wat tydens botsing stukke van die onverweerde materiaal afbreek.

Branders naby kusgebiede kan ook 'n hoër tempo van meganiese en chemiese verwering tot gevolg hê.

Platter omgewings is gewoonlik laer energie omgewings, waar meganiese verwering weer stadiger kan plaasvind.

In eoliese omgewings kan wind egter steeds meganiese verwering vinniger laat plaasvind.

Biologiese werking is die faktor wat die kleinste invloed het, en gaan gewoonlik ook hand in hand met klimaat.

Plante kan die suurinhoud van die grond verander, wat kan bepaal watter tipe verwering plaasvind. Verder kan plantwortels ook 'n invloed hê, deur groot rotsblokke stukkende te breek.

Verder kan plantegroei die tempo van verwering beïnvloed, deur erosie te verhoed. Die grondbedekking word dus vasgehou, wat verseker dat die onverweerde gesteentes langer neem voor dit aan die elemente blootgestel word.

Soos alreeds genoem, is erosie die proses van verwyding van verweerde materiaal. In die proses van erosie, kan dit wel verwering veroorsaak, spesifiek meganiese verwering. 'n Voorbeelde is in woestyne waar sandbelaaide winde die omliggende gesteentes 'wegskuur'.
Alhoewel al hierdie faktore 'n invloed op verwering kan hê, is dit belangrik om te besef dat dit nooit in isolasie is nie, en al hierdie faktore saam die tipe verwering en spoed van verwering bepaal, en die wisselwerking gewoonlik baie kompleks is.

Dus kan verskeie faktore saamwerk om die spoed van verwering te bepaal, asook die tipe landskap. Verder kan een of meer faktor saamwerk om hoofsaaklik een tipe verwering te veroorsaak. Op ander plekke kan een faktor (bv. klimaat) gunstig kan wees vir chemiese verwering, terwyl 'n ander faktor (bv. mineralogie) dit weer kan teëwerk.


</doc>
<doc id="122403" url="https://af.wikipedia.org/wiki?curid=122403" title="Vraag en aanbod">
Vraag en aanbod

In mikro-ekonomie is vraag en aanbod 'n ekonomiese model van prysbepaling in 'n mark. Dit verklaar dat in 'n mededingende mark sal die eenheidprys vir 'n besonder produk of ander verhandelbare item soos arbeid of vloeibare finansiële bates wissel totdat dit tot stilstand kom op 'n punt waar die hoeveelheid wat verlang word (teen die huidige prys) gelyk is aan die hoeveelheid wat aangebied word (teen die huidige prys), wat lei tot 'n ekonomiese ewewig tussen die prys en die hoeveelheid wat verkoop word.

Alhoewel dit normaal is om die verband tussen die hoeveelheid gevra en die hoeveelheid verskaf as funksies van die prys van die goedere te beskou, word die prys op die vertikale as en die hoeveelheid op die horisontale as van die standaard- grafiese voorstelling, wat grootliks toegeskryf word aan Alfred Marshall, weergegee.

Aangesien die determinante van vraag en aanbod behalwe die prys van die betrokke goedere nie uitdruklik in die vraag-aanbod-diagram verteenwoordig word nie, word die veranderinge in die waardes van hierdie veranderlikes verteenwoordig deur die bewegings van die vraag- en aanbodkrommes (dikwels beskryf as "verskuiwings" in die krommes). In teenstelling daarmee word die reaksies op veranderinge in die prys van die goedere verteenwoordig as bewegings met die onveranderde vraag- en aanbodkrommes langs.

'n Aanbodopgawe is 'n tabel wat die verhouding toon tussen die prys van 'n artikel en die hoeveelheid wat verskaf is. As volmaakte mededinging aanvaar word, word die vraag bepaal deur marginale koste. Dit beteken maatskappye sal bykomende uitset produseer solank die koste van die vervaardiging van 'n ekstra uitseteenheid minder is as die prys wat hulle sal ontvang.

'n Verhoging in die koste van onverwerkte goedere sal die aanbod verminder en die koste laat styg, terwyl 'n afslag die aanbod sal laat styg, wat die koste sal laat daal en produsente knou namate produsentoorskot verminder.

Deur 'n aanbodkromme te konseptualiseer vereis uit die aard van die saak dat die firma 'n volmaakte mededinger is (en dus geen invloed op die markprys het nie). Dit is waar want elke punt op die aanbodkromme is die antwoord op die vraag "As hierdie firma met hierdie potensiële prys "te doen kry", tot hoeveel uitset sal hy in staat wees en bereid wees om te verkoop?" Indien 'n maatskappy mag in die mark het, sal sy besluit oor hoeveel uitset om aan die mark te bied die markprys beïnvloed, dus sal die maatskappy nie "te kampe hê" met enige prys nie, en word die vraag minder relevant.

Ekonome onderskei tussen die aanbodkromme van 'n individuele maatskappy en die aanbodkromme van die mark. Die mark se aanbodkromme word verkry deur die hoeveelhede wat deur al die verskaffers teen elke moontlike prys verskaf word, op te tel. Dus, in die grafiek van die aanbodkromme is individuele maatskappye se aanbodkrommes horisontaal opgetel om die markaanbodkromme te verkry.

Ekonome onderskei ook tussen die mark se korttermyn-aanbodkromme en die langtermyn-aanbodkromme. In hierdie konteks word twee dinge deur die definisie van korttermyn as konstant aanvaar: die beskikbaarheid van een of meer vaste insette (gewoonlik fisiese kapitaal), en die aantal maatskappye in die bedryf. Op langtermyn het maatskappye 'n kans om hul besit van fisiese kapitaal aan te pas, wat hulle in staat stel om die hoeveelheid wat hulle op enige gegewe prys verskaf, beter aan te pas. Op langtermyn kan potensiële mededingers die bedryf binnekom of verlaat in reaksie op marktoestande. Vir albei van hierdie redes is die langtermynmark se aanbodkrommes oor die algemeen platter as die van hul korttermyneweknieë.

Die determinante van vraag is:

'n Vraagopgawe, grafies uitgebeeld as die vraagkromme, verteenwoordig die hoeveelheid van sekere goedere wat kopers bereid is en in staat is om teen verskillende pryse te koop, met die veronderstelling dat al die determinante van vraag benewens die prys van die betrokke goedere, soos inkomste, smake en voorkeure, die prys van plaasvervangergoedere en die prys van aanvullende goedere dieselfde bly. Na aanleiding van die wet van vraag word die vraagkromme byna altyd verteenwoordig as afwaarts bewegend, wat beteken dat as die prys daal, verbruikers meer van die goedere sal koop.

Net soos die aanbodkrommes marginale kostekromme weerspieël, word die vraagkromme deur die marginale gebruikskrommes bepaal. Verbruikers sal bereid wees om 'n gegewe hoeveelheid van 'n item teen 'n gegewe prys te koop as die marginale gebruik van bykomende verbruik gelyk is aan die geleentheidskoste wat deur die prys bepaal word, dus die marginale gebruik van alternatiewe verbruikskeuses. Die vraagopgawe word gedefinieer as die "bereidwilligheid" en "vermoë" van 'n verbruiker om 'n gegewe produk in 'n gegewe tydsraamwerk te koop.

Al neig die aanbodkromme oor die algemeen afwaarts, is daar seldsame voorbeelde van goedere met opwaartse vraagkrommes.

Soos met aanbodkrommes onderskei ekonome tussen die vraagkromme van 'n individu en die vraagkromme van die mark. Die mark se vraagkromme word verkry deur die hoeveelhede wat deur alle verbruikers op elke moontlike prys vereis is, op te tel. Dus, in die grafiek van die vraagkromme word die individue se vraagkrommes horisontaal bymekaar getel om die mark se vraagkromme te bepaal.

Die determinante van vraag is:

Oor die algemeen gesproke word 'n ewewig bereik wanneer die prys en hoeveelheid ooreenstem waar die hoeveelheid wat verlang word gelyk is aan die hoeveelheid wat aangebied word. Dit word verteenwoordig deur die kruising van die vraag- en aanbodkrommes. Die ontleding van verskillende ewewigte is 'n fundamentele aspek van mikro-ekonomie:

Markewewig: 'n Situasie in 'n mark waar die prys sodanig is dat die hoeveelheid wat verbruikers wil hê presies in ewewig is met die hoeveelheid wat maatskappye wil voorsien.

Veranderinge in die markewewig:
Die praktiese toepassings van die ontleding van vraag en aanbod wentel dikwels om die verskillende veranderlikes wat die ewewig tussen die prys en hoeveelheid beïnvloed, verteenwoordig as verskuiwings in die onderskeie krommes. Vergelykende statistieke van so 'n verskuiwing toon die gevolge van die aanvanklike ewewig teenoor die nuwe ewewig.

Die vraagkrommeverskuiwings:

Wanneer verbruikers die hoeveelheid wat teen" 'n gegewe prys" gevra word verhoog, word daarna verwys as 'n "toename in die vraag". Verhoogde vraag kan op die grafiek verteenwoordig word as die kromme wat na regs verskuif. By elke pryspunt word 'n groter hoeveelheid gevra, soos van die aanvanklike kromme, D1, tot die nuwe kromme, D2. In die diagram laat dit die ewewigprys van P1 na die hoër P2 styg. Dit laat die ewewighoeveelheid van Q1 na die hoër Q2 styg. 'n Beweging met die kromme langs word beskryf as 'n "verandering in die hoeveelheid gevra" om dit te onderskei van 'n "verandering in die vraag", wat 'n verskuiwing van die kromme is. Daar is 'n "toename" in die vraag, wat 'n toename in ewewighoeveelheid veroorsaak het. Die toename in die vraag kan ook ontstaan deur 'n verandering van smaak en modes, inkomste, die prysveranderinge in aanvullende en plaasvervangende goedere, die verwagtinge van die mark en die aantal kopers. Dit sal veroorsaak dat die hele vraagkromme skuif, wat die ewewigprys en -hoeveelheid verander. Let op in die diagram dat die verskuiwing van die vraagkromme, deur te veroorsaak dat 'n nuwe ewewigprys te voorskyn kom, gelei het tot "beweging "met die aanbodkromme langs van die punt (Q, P) na die punt (Q, P).

As die "vraag daal", dan gebeur die teenoorgestelde: 'n verskuiwing van die kromme na links. As die vraag by D2 begin en tot D1 "verminder," sal die ewewigprys daal, en die ewewighoeveelheid sal ook daal. Die hoeveelheid wat teen elke prys verskaf word, is dieselfde as voor die vraagverskuiwing, wat op die feit dui dat die aanbodkromme nie verskuif het nie; maar die ewewighoeveelheid en -prys is anders vanweë die verandering (verskuiwing) in die vraag.

Aanbodkrommeverskuiwings:

Wanneer tegnologiese vooruitgang plaasvind, skuif die aanbodkromme. Gestel byvoorbeeld dat iemand 'n beter manier bedink om koring te verbou sodat die koste van die produksie van 'n gegewe hoeveelheid koring daal. Anders gestel, produsente sal bereid wees om meer koring teen enige prys te voorsien en dit verskuif die aanbodkromme, S1, boontoe, na S2 – 'n "toename in die aanbod". Hierdie toename in die aanbod veroorsaak dat die ewewigprys van P1 na P2 daal. Die ewewighoeveelheid styg van Q1 na Q2 namate verbruikers met die vraagkromme langs na die nuwe laer prys beweeg. 'n Gevolg van 'n aanbodkrommeverskuiwing is dat die prys en die hoeveelheid in teenoorgestelde rigtings beweeg. Indien die hoeveelheid wat verskaf word "daal", gebeur die teenoorgestelde. As die aanbodkromme by S2 begin en links verskuif na S1, sal die ewewigprys styg en die ewewighoeveelheid sal afneem namate verbruikers met die vraagkromme langs na die nuwe hoër prys en gepaardgaande laer hoeveelheid gevra beweeg. Die hoeveelheid wat by elke prys gevra word, is dieselfde as voor die aanbodverskuiwing, wat dui op die feit dat die vraagkromme nie verskuif het nie. Maar as gevolg van die verandering (verskuiwing) in die aanbod, het die ewewighoeveelheid en die -prys verander.

Die beweging van die aanbodkromme in reaksie op 'n verandering in 'n nie-prys-determinant van die aanbod word veroorsaak deur 'n verandering in die y-afsnypunt, die konstante term van die aanbodvergelyking. Die aanbodkromme skuif op en af op die y-as as die nie-prys-determinante van die vraag verander.

Gedeeltelike ewewig, soos die naam aandui, neem net 'n deel van die mark in ag om die ewewig te bereik.

Jain stel dit só (toegeskryf aan George Stigler): " 'n Gedeeltelike ewewig is een wat gebaseer is op slegs 'n beperkte omvang van die data; 'n standaardvoorbeeld is die prys van 'n enkele produk waar die pryse van alle ander produkte vasgemaak word tydens die analise."

Die vraag-en-aanbod-model is 'n gedeeltelike ewewigmodel van ekonomiese ewewig, waar die verrekening op die mark van 'n paar spesifieke goedere onafhanklik verkry is van pryse en hoeveelhede in ander markte. Met ander woorde, die pryse van al die plaasvervangers en aanvullings en die inkomstevlakke van die verbruikers is ook konstant. Dit maak die ontleding veel makliker as in 'n algemene ewewigmodel wat 'n hele ekonomie insluit.

Hier is die dinamiese proses dat die pryse aanpas totdat die aanbod gelyk aan die vraag is. Dit is 'n kragtige en eenvoudige tegniek wat 'n mens in staat stel om ewewig, doeltreffendheid en vergelykende statistieke te bestudeer. Die engheid van die vereenvoudigde aannames wat inherent is aan hierdie benadering, maak die model aansienlik meer beheerbaar, maar kan resultate lewer wat op die oog af heel korrek is, maar nie werklike wêreld- ekonomiese
verskynsels doeltreffend weergee nie.

Gedeeltelike ewewiganalise ondersoek die gevolge van die beleidaksie om 'n ewewig te verkry wat net daardie spesifieke sektor of mark wat regstreeks geraak word, beïnvloed, en die uitwerking daarvan op enige ander mark of bedryf ignoreer in die veronderstelling dat omdat hulle klein is, hulle min, indien enige, impak sal hê.

Gevolglik word hierdie analise beskou as nuttig in beperkte markte.

Die model van vraag en aanbod geld ook vir verskeie spesialismarkte.

Die model word algemeen toegepas op lone in die arbeidsmark. Die tipiese rolle van die verskaffer en aanvraer word omgekeer. Die verskaffers is individue wat probeer om hul arbeid teen die hoogste prys te verkoop. Die aanvraers van arbeid is besighede, wat probeer om die soort arbeid wat hulle nodig het teen die laagste prys te koop. Die ewewigprys vir 'n sekere soort arbeid is die loonkoers.


</doc>
<doc id="122404" url="https://af.wikipedia.org/wiki?curid=122404" title="Tao">
Tao

Tao of Dao (Chinees: 道|道) is ’n Chinese term wat "weg", "pad", "roete", "sleutel" of "leerstelling" beteken. Binne die konteks van tradisonele Chinese filosofie en godsdiens is die "Tao" die intuïtiewe kennis van die "lewe" wat nie heelhartig verstaan kan word as net ’n konsep nie, maar nietemin bekend is danksy die ervaring van ’n mens se alledaagse bestaan.

Die oorspronklike gebruik van die woord was om na iets te verwys wat nie andersins in woorde beskryf kon word nie – en in die vroeë geskrifte soos die Daodejing en die Yijing word duidelik onderskei tussen "opvattings van die "Tao"" (ook die "genoemde "Tao"") en die "Tao" self (die "ongenoemde "Tao""), wat nie in taal uitgedruk of verstaan kan word nie. Volgens Liu Da is daar nie net kulturele en godsdienstige verskille in die vertolking van die konsep nie, maar ook persoonlike verskille wat die karakter van verskillende beoefenaars weerspieël.

Aan die "Tao" kan rofweg gedink word as die vloei of onderliggende natuurlike orde van die heelal, iets wat die heelal gebalanseerd en ordelik hou. Dit hou verband met die idee van "qi", die noodsaaklike energie om te kan optree en lewe. Die "Tao" is selde ’n voorwerp van aanbidding; dit word eerder beskou as iets soos die Hindoeïstiese begrippe karma of dharma. 

Die "Tao" word gewoonlik beskryf in terme van elemente van die natuur, veral water. Nes water is dit ongedifferensieer, ewigdurend selfaanvullend, sag en stil, maar uiters kragtig, en onverstoorbaar oorvloedig. 

In Taoïsme is die doel van spirituele praktyke om "een te word met die "Tau"", of om ’n mens se wil met die natuur te laat harmoniseer om so "inspanningslose aksie" (wu wei) te bereik. Die "Tao" is ook dig verweef met die begrippe jin en jang, waar elke aksie onvermydelike teenaksies tot gevolg het – die regte manier van optrede is om die natuurlike ontwikkeling van die lewe te aanvaar en daarby aan te pas.




</doc>
<doc id="122407" url="https://af.wikipedia.org/wiki?curid=122407" title="Drie Skatte">
Drie Skatte

Die Drie Skatte of Drie Juwele (Chinees: 三寶, "sanbao") is basiese deugde in Taoïsme. Hoewel die "Daodejing" die term "sanbao" oorspronklik gebruik het vir meegevoel, matigheid en nederigheid, is dit later gebruik om die Drie Juwele (Boeddha, dharma en sangha) in Chinese Boeddhisme te vertaal, asook vir die Drie Skatte in tradisionele Chinese geneeskunde: "jing", "qi" en "shen".

Die eerste van die Drie Skatte is "ci" (慈): "meegevoel, sagtheid, liefde, genade, goedhartigheid". Dit is ook ’n klassieke Chinese term vir "moeder". Sommige beskou dit as die belangrikste van die Drie Skatte.

Die tweede is "jian" (儉): "matigheid, selfbeheersing, spaarsaamheid".

Die derde is ’n frase met ses karakters in plaas van ’n enkele woord, "Bugan wei tianxia xian" (不敢為天下先): letterlik "nie waag om op te tree soos die eerste onder die hemel nie", maar gewoonlik vertaal as "nederigheid".



</doc>
<doc id="122412" url="https://af.wikipedia.org/wiki?curid=122412" title="Laozi">
Laozi

Laozi of Lao-Tzu (Chinees: 老子, letterlik "ou meester") was ’n antieke Chinese filosoof en skrywer. Hy is bekend as die vermeende skrywer van die "Daodejing", die stigter van filosofiese Taoïsme en ’n Chinese godheid in godsdienstige Taoïsme en tradisionele Chinese godsdienste.

Hoewel hy ’n legendariese figuur is, word gemeen hy het omstreeks die 6de eeu v.C. geleef en was dus ’n tydgenoot van Confucius, hoewel sommige historici meen hy het in die 5de of 4de eeu v.C. geleef. Hy is ’n sentrale figuur in die Chinese kultuur, en keisers van die Tang-dinastie sowel as moderne mense met die van Li beskou hom as hul stamvader. 

As ’n godsdiensfiguur word hy vereer onder die naam "Opperste Ou Heer" (太上老君, Daode Tianzun) en as een van die Drie Reines. Tydens die Tang-dinastie het hy die titel "Opperste Geheimsinnige en Oerkeiser" gekry.



</doc>
<doc id="122413" url="https://af.wikipedia.org/wiki?curid=122413" title="C.W. du Toit">
C.W. du Toit

Ds. Charles Wijnand du Toit (Daljosafat, Paarl, Kaapkolonie, 21 Februarie 1842 – Johannesburg, Suid-Afrika, 12 Februarie 1932) was predikant in die Nederduitsch Hervormde Kerk.

Du Toit was die seun van Dawid Petrus du Toit en sy vrou, Elizabeth du Plessis. Ds. S.J. du Toit was sy jongste broer sodat hy die oom was van Totius en ds. C.W.M. du Toit. Hy was een van die eerste kwekelinge van die Kweekskool op Stellenbosch (opgerig in 1859), waar hy in 1869 afstudeer het en toe met Alida Mostert getroud is. 

Van 1870 tot 1874 is hy predikant van die Vrye Gemeente van Hanover, want ontstaan het weens die moeilike in die NG gemeente Hanover weens die liberale ds. T.F. Burgers, later president van die ZAR. Gedurende 1874 het ds. Du Toit in die NG gemeente Pearston gestaan, binne die verband van die Sinode van die Kaapse NG Kerk, anders as sy eerste gemeente. Maar van 1875 tot 1883 was hy weer predikant van ’n afgeskeie gemeente, dié keer Kruisvallei, wat ontstaan het weens onenigheid in die NG gemeente Tulbagh. Die gemeentes van Hanover en Kruisvallei was buite die verband van die Kaapse Sinode. In eersgenoemde geval was dit weens ’n reaksie teen die verligte strominge in die Kaapse Kerk, maar in laasgenoemde was dit weens geskille tussen 'n groot gedeelte van die lidmate van die moedergemeente Tulbagh en die destydse leraar, ds. Robert Shand. Hy was 'n man van puriteins godsdienstige strengheid en 'n onbuigsame geaardheid. Die ontevredenheid was veral weens ds. Shand se weiering om huwelike op Sondae te voltrek, om Nagmaal aan onbekendes te bedien en hul kinders te doop. So is Kruisvallei in 1843 gestig. Dr. P.S. Dreyer in die "Suid-Afrikaanse Biografiese Woordeboek" toon die die feit dat Du T. hom by hierdie gemeentes gevoeg het "dat leer en gees van die kerk vir hom belangriker as kerkverband" was. Volgens sy eie verklaring in later jare, het hy homself gedurende hierdie tydperk nie as behorende tot die Nederduitse Gereformeerde Kerk gereken nie. 

In 1883 het ds. Du Toit na Potchefstroom verhuis as predikant van die plaaslike NH gemeente, waar hy die eerste predikant van Transvaal, ds. Dirk van der Hoff, opgevolg het. Ds. Du Toit se verhouding tot die gemeente was aanvanklik blykbaar betreklik los, maar vanaf 1884 was hy die vaste beroepe predikant van die gemeente. Nog in 1883 bring het verskeie besoeke aan Vryburg gebring, wat sou uitloop op die stigting van 'n gemeente wat vanaf 1887 as die NG gemeente Vryburg bekend sou staan (die gemeente het wel sy stigtingsdatum as 1883 aangedui tot dit in 2011 met Vryburg-Oos as Vryburg-Harmonie saamgesmelt het. 

Toe ds. Du Toit in 1883 in Transvaal aankom, was die beweging tot die vereniging van die NH en die NG Kerk reeds aan die gang. Die kommissies van die twee kerke wat oor kerkvereniging moes handel, het reeds op 31 Oktober 1882 vergader. Eindelik het die kerkvereniging in 1885 plaasgevind met die stigting van die Ned. Herv. of Geref. Kerk (Verenigde Kerk). Die konsulentsgemeente van Pretoria (Bronkhorstspruit), wat ontstaan het weens ontevredenheid met die bediening van ds. A.J. Begemann in die NH gemeente Pretoria het egter geweier om met die kerkvereniging saam te gaan en hulle kry ds. M.J. Goddefroy in 1887 as predikant uit Holland, terwyl ds. Jac. van Belkum hom in 1891 by die Hervormers voeg. 

In 1890 het die sogenaamde prokurasiekommissie binne die Verenigde Kerk tot stand gekom met die doel om die oorspronklike NH Kerk uit die kerkvereniging te lei. Ds. Du Toit het in 1885 met die kerkvereniging saamgegaan, hoewel hy in 1889 in die algemene kerkvergadering van die Verenigde Kerk getoon het dat hy ook ontevrede oor die naam van die Verenigde Kerk was. So sluit hy in 1890 by die prokurasiekommissie aan. Dr. Dreyr skryf: "Hierdie daad is kerkhistories baie belangrik omdat hy die enigste predikant was wat van die Verenigde Kerk weggebreek het om hom óf by die prokurasiekommissie óf die Hervormde groep te voeg." Danksy sy groot gemeente het ds. Du Toit ’n geweldige stoot aan die beweging van die prokurasiekommissie gegee. Die verhouding tussen hom en ds. Van Belkum was aan die begin nie hartlik nie, maar hulle het mekaar wel later gevind. Toe die gemeentes onder die prokurasiekommissie in 1894 weer deel van die NH Kerk word, is ds. Du Toit weer ten volle in dié Kerk opgeneem. Oor die gemeente wat ds. Du Toit van 1883 tot 1918 gedien het, skryf hy omstreeks daardie tyd in "Ons Kerk Album": "De Nederduitsche Hervormde Gemeente van Potchefstroom is de oudste gemeente van Transvaal. Zij is reeds gesticht in het jaar 1853, en in dat jaar is haar eerste leeraar bevestigd, met name Ds. Dirk van der Hoff. Zijn standplaats was Potchefstroom, maar hij was vele jaren de eenige leeraar in Transvaal en moest de Republiek herhaaldelijk doorreizen om overal gemeenten te stichten en te bedienen. Het kerkgebouw dat men hier ziet is in zijne dagen gebouwd en werd vernieuwd in den tijd van den tweeden leeraar, Ds. C. W. du Toit. De gemeente is zeer uitgestrekt en heeft ongeveer twee duizend lidmaten. Eene van hare bijzonderheden is dat zij van 1853 af tot nu toe, 1917, slechts haar tweeden leeraar heeft."

Gedurende twee moeilike termyne was Du Toit voorsitter (moderator) van die algemene kerkvergadering van die NH Kerk (1903-'07 en 1912-'16). Dit was die tyd net ná die Tweede Vryheidsoorlog en die tyd van die Rebellie. Hy moes die leiding gee, nie alleen in Potchefstroom nie, maar ook in die Kerk. Dr. Dreyer beskryf ds. Du Toit as "’n ireniese figuur" wat met welslae daarin geslaag het om sy Kerk en veral sy gemeente deur die moeilikhede heen te loods. 

Nadat hy in 1918 op 77-jarige leeftyd sy emeritaat aanvaar het, het hy nog dikwels gepreek en op verskille plekke in Kaapland gaan woon voor hy hom in Johannesburg gevestig het, waar hy oorlede is. Hy is op Potchefstroom begrawe. Hy het sy ou werkkring daar nog besoek met die viering van die gemeente se 85-jarige bestaan in Maart 1927, ’n maand nadat ds. Du Toit self 85 jaar oud geword het.



</doc>
<doc id="122414" url="https://af.wikipedia.org/wiki?curid=122414" title="Drie Reines">
Drie Reines

Die Drie Reines (Chinees: 三清, "Sanqing") is die drie-eenheid van Taoïsme, die drie belangrikste gode in die panteon. Hulle word beskou as reine manifestasies van die "Tao" en die oorsprong van alle redelike wesens. Volgens die geskrif "Daodejing" het "die "Tao" Een voortgebring, Een het Twee voortgebring, Twee het Drie voortgebring en Drie het Alle dinge voortgebring".

Die Drie Reines is: Yuanshi Tianzun, Lingbao Tianzun en Daode Tianzun. Elkeen verteenwoordig ’n godheid en ’n hemel. Yuanshi heers oor die eerste hemel, Yu-Qing, wat in die Jadeberge geleë is. Die ingang na hierdie hemel heet die Goue Deur. Lingbao regeer oor die hemel Shang-Qing en Daode oor Tai-Qing. Die drie word dikwels as oueres op trone voorgestel.

Skole van Taoïstiese denke het om elk van hierdie drie godhede ontwikkel. Taoïstiese alchemie was ’n groot deel van dié skole, want elkeen van die Drie Reines verteenwoordig een van die drie noodsaaklike dele van die liggaam: "jing", "qi" en "shen". Die vergadering van al drie Reines het gelei tot die terugkeer na die "Tao".

Aangesien die Drie Reines manifestasies van hemelse oerenergie is, is hulle vormloos. Om hul rol in die Skepping te illustreer, word hulle egter as bejaarde gode uitgebeeld in die drie basiese kleure waarvan alle kleure afkomstig is: rooi, blou en geel. Elkeen hou ’n goddelike voorwerp vas wat met hul taak verbind word. Yuanshi Tianzun word gewoonlik uitgebeeld met ’n pêrel, wat dui op sy rol as die skepper van die heelal uit chaos. Lingbao Tianzun se septer verteenwoordig gesag: Die tweede fase van die Skepping was waar die jang van die jin geskei is en die Wet van Dinge ingestel is. Lingbao Tianzun het toe sy plek links van Yuanshi Tianzun ingeneem. Later, toe alles klaar was, het Daode Tianzun sy plek regs ingeneem, met die waaier wat die voltooiing van die Skepping simboliseer, asook die verspreiding van die "Tao" na alle mense.




</doc>
<doc id="122417" url="https://af.wikipedia.org/wiki?curid=122417" title="Taijitu">
Taijitu

’n Taijitu (Chinees: 太極圖, ou transliterasie: taitsjitoe) is ’n simbool of diagram in Chinese filosofie wat óf oneindigheid óf groot uiterstes (soos jin en jang) voorstel. Dit is die eerste keer tydens die Song-dinastie bekend gestel.

Die moderne Taoïstiese kanon, wat tydens die Ming-dinastie saamgestel is, bevat minstens ’n halfdosyn sulke "taijitu". Die skrywer Lai Zhide uit dié tydperk het dit vereenvoudig tot ’n ontwerp met twee aansluitende spiraallyne en ’n wit en ’n swart kol. Dié weergawe is sedert die laat 19de eeu in Westerse letterkunde bekend gestel en het sedert die 1960's algemeen gewild geraak as die jin-jang-simbool. 



</doc>
<doc id="122419" url="https://af.wikipedia.org/wiki?curid=122419" title="Jac van Belkum">
Jac van Belkum

Ds. Jacobus van Belkum (Leeuwarden, Friesland, 2 November 1851 – Johannesburg, Suid-Afrika, 4 November 1933) was predikant en leiersfiguur in die Nederduitsch Hervormde Kerk. 

Van Belkum was die seun van Année Marius van Belkum en sy vrou, Catharina van der Werff. Hy is opgevoed in die Old Burger-weeshuis in Leeuwarden waar hy en sy broer Pieter op 8 September 1859 opgeneem is. In 1876 het hy sy teologiese studie aan die Rijksuniversiteit van Utrecht voltooi. Hoewel hy sy doktorale eksamen met goeie gevolg afgelê het, het hy nooit die geleentheid gekry om 'n proefskrif te voltooi nie. 

In Nederland was ds. Van Belkum agtereenvolgens predikant van die gemeentes Varik (bevestig op 25 Februarie 1877), Steenwijk (1882) en Zierikzee (1889). Hy het in verskillende provinsiale kerkbesture gedien, en was lid van die sinode van die Nederlandse Hervormde Kerk.

Deur bemiddeling van die gesant van die ZAR in Nederland, Beelaerts van Blokland, het hy in November 1890 'n beroep van die Hervormde gemeentes Rustenburg en Zeerust ontvang. Dit was in die tyd toe die Hervormde Kerk net predikant gehad het, ds. M.J. Goddefroy, nadat al die ander met die vereniging met die NG Kerk van 1885 saamgegaan het. Ná aarseling het hy die beroep aangeneem. Op Rustenburg is hy op 5 Junie 1891 deur ds. Goddefroy bevestig. Ná die mislukte kerkvereniging van 1885 het hy in die NH Kerk 'n enorme bydrae gelewer ten opsigte van die reorganisasie van lidmate en gemeentes in Wes-Transvaal. Tydens die Tweede Vryheidsoorlog (1899–1902) het ds. Van Belkum gereeld die kommando's besoek tot hy in Merebank se konsentrasiekamp beland het. Ná die oorlog was hy een van die sterk figure in Oos-Transvaal wat behulpsaam was met die heropbou van kerk en volk.

Tot 1903 het hy die gemeentes van Rustenburg en Zeerust bedien en toe 'n beroep na Heidelberg (Transvaal) aangeneem. Daar het hy in die bediening gestaan tot hy in 1927 ná 50 jaar diens sy emeritaat aanvaar het.

In die vyf jaar voor ds. Van Belkum se koms na Heidelberg, Tvl., het die verskrikkinge van die Tweede Vryheidsoorlog die gemeente swaar getref. Op die plase is byna al die huise afgebrand en verskeie manslidmate het hulle lewe op die slagvelde gelaat. Die vroue en kinders is na die konsentrasiekampe gevoer waar baie omgekom het. Die eerste kerk ná die oorlog het op 3 Augustus 1902 plaasgevind. Die konsulent, ds. M. J. Goddefroy, was nog krygsgevangene in Indië; daarom het die kerkraad ds. Jac. van Belkum van Rustenburg laat oorkom, want 'n vergadering van die kerkraad was dringend noodsaaklik met die oog op die benarde finansiële toestand. Die kerkraad het dan ook op 4 Augustus saamgekom. Die kommissie van die algemene kerkvergadering het hierna ds. Van Belkum as tydelike konsulent benoem gedurende die afwesigheid van ds. Goddefroy. Al die kerkraadslede se tyd was verstreke, en sommige was nog krygsgevangenes. Op 7 Maart 1903 het die gemeente onder voorsitterskap van ds. Van Belkum 'n nuwe verkiesing gehou. Op 24 April het die kerkraad weer bymekaargekom. Daar was nie 'n predikant aanwesig nie, en ouderling J.H. Jacobs het as voorsitter opgetree. Die kerkraad het toe met algemene stemme 'n beroep op ds. Van Belkum uitgebring. Hy het dit aangeneem en is op 1 Augustus deur ds. C.W. du Toit bevestig. 

Die toestand wat ds. Van Belkum op Heidelberg aangetref het, was treurig. Die geestelike bearbeiding het geruime tyd stilgestaan. Die gemeentelede is deur die oorlog uitgeroei of verarm, en die stemming was alles behalwe opgewek. Op die gemeente het 'n baie swaar geldelike skuld gedruk. In 1897 het die kerkraad 'n pastorie gekoop vir die reusagtige bedrag van £7 000. Weens die oorlye van ds. Van Belkum se voorganger, ds. A. Lagerwey, en die oorlog van 1899-1902 is nie alleen niks op die kapitaal afbetaal nie, maar het die rente opgeloop. Ook is die kerkraad verplig om 'n erf naas dié waarop die kerk staan, teen £700 te koop. Die uitgawes het die inkomste verreweg oortref. 

Hierdie benarde geldelike toestand het belemmerend gewerk en was 'n groot struikelblok gedurende die dienstyd van ds. Van Belkum. Hy het daaronder gely. Sy aard was nie om geld te kollekteer nie, maar om geestelike en intellektuele werk te doen, aldus prof. S.P. Engelbrecht in die gemeente se 70-jarige gedenkboek van 1935. Die drukkende skuld op die gemeente was deprimerend en soms het maande en maande verbygegaan sonder dat die kerkraad iets van ds. Van Belkum se salaris kon uitbetaal. Eers kort voor sy aftrede het die gemeente grotendeels van die skuld ontslae geraak. 

Die eerste tyd van ds. Van Belkum se verblyf op Heidelberg was moeilik. Die rygoed was skaars en swak en hy het alleen gestaan voor die bearbeiding van die hele Suidoos-Transvaal. Hy was herhaaldelik op reis om die mense te besoek en die verskillende gemeentes te bedien. Prof. Engelbrecht skryf: "Die onvriendelike houding van ds. A.J. Louw die plaaslike Ned. Herv. of Geref. gemeente het hom meermale pyn gedoen. Ds. Louw was nie alleen onverdraagsaam teen die Hervormde Kerk en 'n teenstander van die Hollanders nie, maar hy het ook in Transvaal 'n Kapenaar gebly, en dit is veral in die Heidelbergse onderwyswêreld sterk weerspieël." 

In 1913 is met die stigting van gemeente Vereeniging en in 1917 van die gemeente Eendracht groot stukke van Heidelberg afgesny. Kort voor lank het dié twee gemeentes in 'n bloeiende toestand verkeer en het elk sy eie predikant gehad. In Februarie 1927 was ds. Van Belkum 50 jaar predikant. Beskeie soos hy was, wou hy dié dag onopgemerk laat verbygaan, maar die predikante het tog kennis daarvan geneem en "Die Hervormer" het 'n uitgawe hoofsaaklik aan hom gewy. In dieselfde jaar het hy sy emeritaat gevra en op 16 Oktober het hy in die aand in 'n stampvolle kerk sy afskeidspreek gehou. Dit was 'n gewigtige oomblik, want hy het nie net aan Heidelberg behoort nie, maar aan die hele kerk. Sy tekswoorde was Hand. 20:32. Dié preek het in druk verskyn.

Ds. Van Belkum moes as skriba van die algemene vergadering ook die belange van die hele Ned. Herv. Kerk behartig. Hy het hierdie belangrike amp in 1893 vir die eerste maal beklee, en toe weer van 1897 onafgebroke tot 1922, toe hy dit vrywillig neergelê het.
Ds. Van Belkum was die grondlêer van kerklike joernalistiek in die NH Kerk. In September 1899 het hy eiehandig begin met die kerklike maandblad "De Hervormer", maar vanweë die oorlog het dit doodgeloop. Ná die oorlog het hy "De Transvaalsche Kerkbode" begin, wat nie standgehou het nie. In 1907 het hy weer op eie houtjie die "Almanak voor de Nederduitsch Hervormde Kerk" begin en tot 1928 redakteur gebly. In 1909 het hy weer 'n maandblad, De Hervormer, uitgegee waarvan hy tot 1928 die leiding geneem het. Hierin het hy talle waardevolle bydraes gelewer. Prof. Engelbrecht skryf: "Met die "Almanak" en "Hervormer" het hy vir die Kerk opbouende werk verrig en leiding gegee. Menige artikel daarin van sy hand is van blywende waarde. Hy het veral met sy maandelikse 'Brieven van Oom Sarel veel invloed uitgeoefen. Die tyd sal kom dat hierdie briewe as kenbron vir die Transvaalse kerklike en godsdienstige lewe van die eerste kwart van die twintigste eeu bestudeer sal word." 

Ds. Van Belkum se groot ideaal was om vir die Hervormde Kerk 'n eie opleiding tot stand te bring. Reeds in 1893 het hy daarvoor geywer, en dit is grotendeels aan sy volharding – dikwels midde-in allerhande teenwerking – te danke dat dit in 1917 verwesenlik is toe die teologiese fakulteit aan die Transvaalse Universiteitskollege (later die Universiteit van Pretoria) tot stand gekom het. Daarby was hy 'n stukrag in die oprigting van die kerk se weeshuis in Krugersdorp.

Prof. Engelbrecht skryf sy geaardheid: "Ds. Van Belkum was van 'n onberispelike lewenswandel en sy teenstanders kon hom nooit van enige onsuiwere handeling verwyt nie. Hy was vredeliewend van aard."

Ds. Van Belkum was getroud met Anna Hermina Dekking van Utrecht. Vier seuns en drie dogters is uit dié huwelik gebore.



</doc>
<doc id="122423" url="https://af.wikipedia.org/wiki?curid=122423" title="Orogeen">
Orogeen

'n Orogeen is 'n geologiese gebeurtenis waarby 'n gebergte gevorm word.

Indië het byvoorbeeld deur die plaattektoniek van die aarde taamlik vinnig na die noorde beweeg en met die Asiese kontinent gebots. Dit het die Himalaja gevorm en hierdie proses is steeds aan die gang. Hierdie proses word die Himalaja-orogeen genoem.


</doc>
<doc id="122424" url="https://af.wikipedia.org/wiki?curid=122424" title="Superkontinent">
Superkontinent

'n Superkontinent is 'n groot kontinent wat in die geskiedenis van die aarde bestaan het, en amper alle koninentale brokstukke (kratons) in een kontinent verenig het.

In die lang geskiedenis van die plaattektoniek het dit verskeie kere gebeur, en dan het hulle weer opgebreek.



</doc>
<doc id="122432" url="https://af.wikipedia.org/wiki?curid=122432" title="CBS">
CBS

CBS (eens 'n afkorting vir Columbia Broadcasting System) is een van die vier vernaamste nasionale radio- en TV-netwerke van die Verenigde State van Amerika. Die ander drie is ABC, Fox en NBC. Die maatskappy se hoofkantoor is die CBS-gebou in New York Stad gesetel, met hul vernaamste ateljees is in New York en Los Angeles. CBS word soms die ""Eye Network"" (Oog Netwerk) genoem, 'n verwysing na die maatskappy se kenteken wat sedert 1951 in gebruik is.

Die maatskappy is na talle samesmeltings en oornames in 1927 gestig toe "Columbia Records" en die New Yorkse talentjager Arthur Judson saam 'n radio-maatskappy genaamd "The Columbia Phonograph Broadcasting System" begin het. In dieselfde jaar het hulle al 47 radiostasies gehad en is die maatskappy se naam na "Columbia Broadcasting System, Inc." verander.

CBS konsentreer aanvanklik na die stigting daarvan op sy radio-bedrywighede. Hoewel radio die belangrikste aktiwiteit gedurende die Tweede Wêreldoorlog gebly het, het hulle vanaf 1939 ook by TV-uitsendings betrokke geraak.

Van 1940 tot 1970 het CBS 'n bloeitydperk beleef. In die tyd was hulle die belangrikste televisie- en radio-netwerk in die Verenigde State. Vanaf 1970 is hierdie rol stadig deur ABC oorgeneem. Tog is CBS steeds 'n belangrike netwerk met talle suksesvolle bedrywighede.

In 1974 is die maatskappy se naam van "Columbia Broadcasting System" na CBS verander.

Die maatskappy word tans deur die media-konglomeraat CBS Corporation besit, wat in Januarie 2006 van Viacom afgeskei het, en oorspronklik deur CBS as 'n afwentelonderneming gestig is.

Programme vir die seisoen van 2015–2016, ter illustrasie:






'n Paar ouer, bekende CBS-produksies, ter illustrasie:



</doc>
<doc id="122434" url="https://af.wikipedia.org/wiki?curid=122434" title="Welbedachtdam">
Welbedachtdam

Die Welbedachtdam is 'n swaartekragtipe betondam geleë in die Vrystaat, wat in 1973 voltooi is.
Bloemfontein is die sesde grootste stad in Suid-Afrika met 'n bevolking van ongeveer 300 000. Dit is geleë in die Modderrivier se opvanggebied wat onvoldoende waterhulpbronne het om te voldoen aan die groeiende waterbehoefes. Die watertoevoer na Bloemfontein word dus aangevul uit die aangrensende Caledonrivier deur middel van die Caledon-Modderrivier-Staatswaterskema (CMRGWS).

Oorspronklik was in die vooruitsig gestel dat Bloemfontein water uit die Vanderkloofdam in die Oranje sou ontvang, en die uitlaatwerk vir die oordragskema bestaan steeds by die damwal. Vir verskeie redes is daar egter besluit om eerder 'n kleiner skema in die Caledonrivier te bou, wat geïmplementeer kon word voor die voltooiing van die Vanderkloofdam. Die Welbedachtdam in die Caledonrivier is gebou as die belangrikste waterstoor van die CMRGWS en water is onttrek uit hierdie dam vir oordrag na Bloemfontein en verskeie kleiner gebruikers langs die roete.

Die Welbedachtdam is 'n spertipe betondam in die Caledonrivier wat deur die Departement van Waterwese ontwerp en gebou is. Die dam het 'n opvanggebied van 15 245 km met 'n natuurlike gemiddelde jaarlikse afloop van ongeveer 1210 miljoen m p.j. (1920 tot 1987) en is voltooi in 1973. Sy doel is om water te voorsien aan die stad Bloemfontein via die 115 km lang Caledon-Bloemfonteinpyplyn wat oor 'n kapasiteit van ~1.157 m/s beskik. Weens die hoë sedimentkonsentrasie in die water, moet die oordragwater uit die dam eers gesuiwer word by die Welbedacht-suiweringsaanleg wat net stroomaf van die dam geleë is. Die suiweringsaanleg het 'n kapasiteit van 1.68 m/s.

As gevolg van erge toeslikking het die stoorkapasiteit van die Welbedachtdam vinnig afgeneem van die oorspronklike 115 miljoen m tot ongeveer 16 miljoen m gedurende die twintig jaar sedert sy voltooiing. Hierdie stoorafname het probleme geskep om aan Bloemfontein se watervraag te voldoen, teen 'n aanvaarbare vlak van betroubaarheid, en as 'n gevolg is die 50 m hoë Knellpoortdam in 1988 gebou.




</doc>
<doc id="122439" url="https://af.wikipedia.org/wiki?curid=122439" title="Central Park">
Central Park

Central Park kan na een van die volgende verwys:




</doc>
<doc id="122440" url="https://af.wikipedia.org/wiki?curid=122440" title="Central Park, Manhattan">
Central Park, Manhattan

Central Park is 'n openbare park in die hartjie van Manhattan in New York Stad. Dit bevat onder andere damme, 'n kasteel, ’n dieretuin, konsertverhoog en opelugteater, waar Shakespeare-dramas in die somer opgevoer word. Ongeveer 35 miljoen mense besoek die park jaarliks, wat dit die mees besoekte park in die VSA maak.

Die langwerpige park strek oor 4 kilometer van 59ste tot 110de Straat en het 'n totale oppervlakte van 341 hektaar. Dit het 16 jaar geneem om die park aan te lê, waartydens nagenoeg 500 000 bome en plante geplant is. In 1965 is die park amptelik as 'n historiese monument en in 1974 as 'n stedelike monument verklaar. Die park word deur die "Central Park Conservancy", 'n organisasie sonder winsoogmerk, in samewerking met die New York Stad se "Department of Parks and Recreation", bestuur.

Die park is deur Frederick Law Olmsted en Calvert Vaux ontwerp. Hoewel dele van die park natuurlik lyk, is dit volledig deur mensehande aangelê. Dit bevat verskeie ontwerpte mere, 'n uitgebreide net van wandelpaaie, twee ysskaatsbane, 'n roeidam, 'n dierebegraafplaas, oop grasgebiede (wat vir die beoefening van verskillende sporte en ligte weiding benut word) en talle speelruimtes. Die park is 'n veelbesoekte rusplek vir trekvoëls en daarom ook gewild onder voëlkykers. Die 10 kilometer pad om die park is gewild onder drawwers, fietsryers en skaatsplankryers, veral oor naweke en na 19:00 saans, as die motorverkeer uit die park verban word.




</doc>
<doc id="122445" url="https://af.wikipedia.org/wiki?curid=122445" title="Wu Xing">
Wu Xing

Die Wu Xing (Chinees: 五行, ook bekend as onder meer die Vyf Fases of Vyf Elemente) is die kort vorm van "Wǔ zhǒng liúxíng zhī qì" (五種流行之氣), of "die vyf soorte "chi" wat op verskillende tye oorheers". Dit is ’n vyfvoudige skema wat op baie tradisionele Chinese terreine gebruik word om ’n groot verskeidenheid verskynsels te verduidelik, van kosmiese siklusse tot die wisselwerking tussen interne organe, en van die opvolging van politieke regimes tot die eienskappe van medisyne. Die Vyf Elemente is hout (木, "mu"), vuur (火, "huo"), aarde (土, "tu"), metaal (金, "jin") en water (水, "shui").

Die stelsel is gebruik om die wisselwerkings en verhoudings tussen verskynsels te verduidelik. Nadat dit in die 2de of 1ste eeu v.C. tydens die Han-dinastie gewild geword het, is dit op baie terreine van Chinese denke gebruik, insluitende oënskynlik uiteenlopende velde soos Feng shui, astrologie, medisyne, musiek, militêre strategie en gevegskuns. Dit word steeds as ’n verwysing gebruik in sommige vorme van medisyne en gevegskuns.

"Xing" (行) of "Wu Xing" beteken "bewegende"; ’n planeet word in Chinees ’n "bewegende ster" (行星) genoem. "Wu Xing" verwys oorspronklik na die vyf belangrikste planete (Jupiter, Saturnus, Mercurius, Venus en Mars) wat vyf elemente van aardse lewe skep. Die term word ook dikwels vertaal as "Vyf Elemente", en dit word veral in akupunktuur gebruik. Dié vertaling het ontstaan weens ’n verkeerde vergelyking met die Westerse stelsel van vier elemente. Terwyl die klassieke Griekse elemente verband hou met stowwe of natuurlike eienskappe, gaan die Chinese "xing" oor "proses en verandering"; dis hoekom dit dikwels as "fases" of "agente" vertaal word. Die term "Boom" word ook dikwels gebruik in plaas van "Hout". 

Die vertaling "fase" word algemeen verkies, maar dié vertaling is nie perfek nie; "agente" of "prosesse" is dalk die beste vertalings van "xing". 

Die leerstelling van vyf fases omvat twee wisselwerkingsiklusse tussen die fases, ’n voedende of skeppende siklus (生, "sheng"), ook bekend as "moeder-seun", en ’n kontrolerende of vernietigende siklus (剋/克, "ke"), ook bekend as "oupa-nefie". Sien diagram.



Die stelsel is ook bekend as die Vyf Agente, die Vyf Bewegings, die Vyf Prosesse en die Vyf Planete. Op verskillende terreine staan dit vir:



</doc>
<doc id="122449" url="https://af.wikipedia.org/wiki?curid=122449" title="Bagua">
Bagua

Die Bagua (Chinees:八卦, ou transliterasie: Pa Koea) is agt "trigramme" wat in Taoïstiese kosmologie gebruik word as verteenwoordigend van die basiese beginsels van die werklikheid, wat as ’n reeks van agt samehangende konsepte beskou word. Elk bestaan uit drie lyne, wat óf aaneenloop óf onderbroke is. Dit verteenwoordig onderskeidelik jin of jang. Omdat hulle uit drie dele bestaan, word hulle dikwels trigramme genoem.

Die trigramme is verwant aan taiji-filosofie, die gevegskuns tai chi en die Wu Xing, of "Vyf Fases". Die verhouding tussen die trigramme word verteenwoordig in twee rangskikkings, die "Primordiale" (先天八卦), "Vroeëre Hemel" of "Fu Xi bagua" (伏羲八卦), en die "Gemanifesteerde" (後天八卦), "Latere Hemel," of "King Wen bagua". Die trigramme het ooreenkomste in astronomie, astrologie, geografie, anatomie, die gesin, ens. 

Die antieke Chinese geskrif "Yijing" bestaan uit die 64 kombinasies van trigramme, wat "heksagramme" genoem word, asook kommentaar op elk.

Elke trigram het ’n reeks unieke interpretasies, onder meer: 



</doc>
<doc id="122450" url="https://af.wikipedia.org/wiki?curid=122450" title="Dooiegeld">
Dooiegeld

Dooiegeld of offergeld (冥幣, 紙錢, 金紙) is rituele "geld" in die vorm van banknote of munte wat ’n rol speel in die Oos-Asiatiese verering van voorouers, veral in Taoïsme in China. Die "geld" word op spesiale geleenthede verbrand in die geloof dat dit nie sal verdwyn nie, maar dat die ware item in die doderyk beskikbaar sal word aan die voorouers en dat hulle dit sal kan gebruik om goedere mee te koop. 

Die note is gewoonlik in die geldeenheid van die land waar dit gebruik word en het ’n afbeelding van die Jadekeiser of ander mense uit die Chinese mitologie op, maar soms ook ander bekende mense wat oorlede is.

In die moderne tyd word ook nagemaakte kredietkaarte verbrand.



</doc>
<doc id="122453" url="https://af.wikipedia.org/wiki?curid=122453" title="Dolo">
Dolo

Dolo is 'n dorp geleë in die middel van KwaZulu-Natal, Suid-Afrika. Die nedersetting, wat een van die armste in die land is, is ook in die voormalige tuisland KwaZulu geleë.


</doc>
<doc id="122454" url="https://af.wikipedia.org/wiki?curid=122454" title="Dungamanzi">
Dungamanzi

Dungamanzi is 'n dorp geleë in die middel van KwaZulu-Natal, Suid-Afrika.


</doc>
<doc id="122455" url="https://af.wikipedia.org/wiki?curid=122455" title="Sampofu">
Sampofu

Sampofu is 'n nedersetting geleë in die middel van KwaZulu-Natal, Suid-Afrika. Die nedersetting is reg langs (wes) van Tugela Ferry geleë.


</doc>
<doc id="122456" url="https://af.wikipedia.org/wiki?curid=122456" title="Rooigety">
Rooigety

Rooigety is die besmetting van seewater deur giftige rooi organismes bekend as dinoflagellate. Dit hou ernstige gesondheidsrisiko’s vir die mens in.

Rooigety word veroorsaak deur digte konsentrasies alge, bekend as fitoplankton, in die see. Die meeste rooigetye aan die Suid-Afrikaanse kus word deur die fitoplankton bekend as dinoflagellate veroorsaak. Hierdie eensellige organismes kan in water klein entjies rondbeweeg met behulp van twee sweepagtige aanhangsels bekend as flagelle.

Tydens 'n rooigety kan die water ook bruin, oranje, pers, geel, olyfgroen en tot skakerings hiervan verkleur. Dus is die naam rooigety eintlik verkeerd. Die kleur hang af van die spesie fitoplankton, die kleurpigmente wat dit bevat, die grootte en konsentrasie daarvan, die tyd van die dag en ook die hoek waarteen die son op die water val. Rooigety het niks met getywerking te make nie.

Rooigety kom meesal in die herfs langs die Weskus en die Tuinroete voor. In daardie tyd veroorsaak suidewinde en die seestrome dat koue, voedingsoutryke water uit die diepsee na die oppervlakte kom. In hierdie water sit dinoflagellate. Hoë konsentrasies voedingsoute in hierdie water saam met die juiste temperatuur, soutgehalte en lig laat die dinoflagellate vinnig vermeerder tot soms 20 miljoen per liter seewater. 'n Rooigety ontstaan wanneer hierdie ontelbaar baie dinoflagellate deur die seestrome en winde en hul vermoë om te swem in die boonste waterlae saamgespoel word tot 'n reusekonsentrasie en dan die seewater se kleur verander. Dan praat ons van 'n algebloei. Sodra die winde en seestrome dit uitmekaardryf, of as die kos op is, is die rooigety verby.

Die meeste rooigetye is onskadelik en lewer 'n nuttige bydrae tot die produksie van plankton, die voedsel van die meeste seediere. Soms hou rooigety helaas ernstige gevare in.

Dit is die ernstigste van die skulpvisvergiftigings en het aan die Weskus tot verskeie sterftes van mense gelei. Saksitoksien ontwrig normale senuweewerking. Slegs een mossel kan 'n mens doodmaak. Simptome is 'n tintel-, prikkel-, steek- of brandgevoel in die lippe, tong en vingerpunte. En daarna verlamming van die arms, bene en nek. Daarna kom duiseligheid, spier-ongekoördineerdheid, hoofpyn, naarheid en die verlamming van die asemhalingstelsel. Die simptome begin binne 'n halfuur en die dood kan intree al na 2 uur. As die rooigety verby is, neem die mossels 'n paar weke om die gifstowwe weer uit hul liggame uit te spoel.

Die meeste uitbrake hiervan het tot dusver in Valsbaai voorgekom. Die dinoflagellaat kleur die water olyfgroen. Simptome hiervan is duiseligheid, tintelende sensasies, vergrote pupille, warm en koue gloede. Die simptome verdwyn na na 'n dag of drie en nog geen persoon is hieraan dood nie. Hierdie rooigetyorganismes kan ook mense se oë, neuse en kele irriteer as dit aanwesig is in seesproei wat teen hulle aanwaai. Hierdie soort rooigety kan massavrektes onder seediere veroorsaak. Dit moet nie van die strand opgetel en geёet word nie.

DIt kom selde in Suid-Afrika voor. Die simptome is diarree, naarheid, braking, maagpyn en kouekoors. Die simptome is gewoonlik nie te ernstig nie. Dikwels word dit verwar met die simptome van gastroënteritis.

Simptome hiervan is maagkrampe, braking, geheueverlies en disoriëntasie. Geen gevalle van hierdie vergiftiging het al in Suid-Afrika voorgekom nie.

Wêreldwyd is daar 'n groeiende aanvraag na skulpvis. Dit lewer 'n beduidende bydrae tot die ekonomie van die Weskus. Maar dit veroorsaak dus ook 'n toenemende risiko vir die menslike gesondheid. Wetenskaplikes het vasgestel dat die frekwensie in voorkoms en intensiteit van rooigety toeneem. As oorsaak word genoem die besoedeling van die seewater met die afloop van kunsmis uit landerye. Ook lewer die kweekhuiseffek waarskynlik 'n bydrae. Vermoedelik dra die moderne groot tenksepe wat hul tenks met seewater uitspoel by tot die verspreiding van die ongewenste fitoplankton.

Navorsing word gedoen om uitbrake van rooigety te kan voorspel om gesondheidsrisiko’s te beperk. Staatsinstansies hou die voorkoms van giftige alge deurlopend dop.

Rooigety gaan soms gepaard met die dinoflagellaat "Noctiluca scintillans", ook bekend as seevonk of “die ligte van die see”. By donker word deur fosforessensie dan 'n spookagtige ligskynsel op die bewegende seewater waargeneem. Die ou bygelowige seevaarders was hiermee goed bekend.

In Eksodus 7 verse 17 en 18 word na rooigety verwys. Ook Homeros, Tacitus, Alexander von Humboldt, Flinders Petrie en Charles Darwin noem hierdie natuurverksynsel in hul geskrifte.



</doc>
<doc id="122457" url="https://af.wikipedia.org/wiki?curid=122457" title="Zenzele">
Zenzele

Zenzele is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122458" url="https://af.wikipedia.org/wiki?curid=122458" title="Nxamalala">
Nxamalala

Nxamalala is 'n dorp geleë in die middel van KwaZulu-Natal, Suid-Afrika. 


</doc>
<doc id="122459" url="https://af.wikipedia.org/wiki?curid=122459" title="Mbindolo">
Mbindolo

Mbindolo is 'n dorpie geleë in die middel van KwaZulu-Natal, Suid-Afrika. 


</doc>
<doc id="122460" url="https://af.wikipedia.org/wiki?curid=122460" title="Ophate">
Ophate

Ophate is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122461" url="https://af.wikipedia.org/wiki?curid=122461" title="Othulini">
Othulini

Othulini is 'n dorp geleë in die middel van KwaZulu-Natal, Suid-Afrika. 


</doc>
<doc id="122462" url="https://af.wikipedia.org/wiki?curid=122462" title="Mbabane, Msinga">
Mbabane, Msinga

Mbabane is 'n dorpie geleë in die middel van KwaZulu-Natal, Suid-Afrika. 


</doc>
<doc id="122467" url="https://af.wikipedia.org/wiki?curid=122467" title="Helmut Kohl">
Helmut Kohl

Helmut Josef Michael Kohl (Duits: [ˈhɛlmuːt ˈjoːzɛf 'mɪçaʔeːl ˈkoːl]; Ludwigshafen am Rhein, 3 April 1930 – aldaar, 16 Junie 2017) was 'n Duitse konserwatiewe politikus en staatsman. Hy was bondskanselier van Duitsland van 1982 tot 1998 (tot 1990 net van Wes-Duitsland en van 1990 tot 1998 van die herenigde Duitsland). Hy het van 1973 tot 1998 as voorsitter van die "Christlich Demokratische Union Deutschlands" (Christelik-Demokratiese Unie van Duitsland, CDU) gedien.

Sy ampsperiode van 16 jaar is die langste van alle kanseliers sedert Otto von Bismarck en het die einde van die Koue Oorlog ingesluit. Kohl word as die argitek van die Duitse hereniging beskou asook saam met die Franse president François Mitterrand 'n sleutelfiguur in die daarstelling van die Verdrag van Maastricht waarvolgens die Europese Unie opgerig is. Kohl en Mitterrand het daarvoor in 1988 saam die Internasionale Karelsprys van Aken ontvang.

Kohl is op 16 Junie 2017 oorlede.

Kohl het reeds toe hy 16 jaar oud was lid van die CDU se jeugafdeling geword. Hy het in die deelstaat Rynland-Palts eers fraksievoorsitter en in 1969 die opvolger van ministerpresident Peter Altmeier geword. Hy het daarna ook op federale vlak aktief geword en probeer om in 1971 die CDU se voorsitter te word. Hy het nogtans teen Rainer Barzel verloor. Toe Barzel self vrugteloos probeer om kanselier te word, word Kohl CDU-voorsitter.

Kohl verkry as leier van die CDU/CSU meer as 48% van die stemme in die verkiesings van 1976 teen SPD-Kanselier Helmut Schmidt, maar die klein FDP vorm 'n koalisie met die SPD en Kohl word opposisieleier in die "Bundestag".

Kohl moet in die verkiesings van 1980 die leierskap aan die Beierse CSU-voorsitter Franz Josef Strauß oorlaat. Strauß verloor setels gemeet teen 1976 se verkiesing, maar Kohl oortuig die FDP om nou met die CDU/CSU 'n koalisie te vorm. Op 1 Oktober 1982 neem die "Bundestag" 'n konstruktiewe mosie van wantroue teen Schmidt aan en Kohl word kanselier.

Daar word in Maart 1983 opnuut verkiesings gehou omdat Kohl liewer sy kanselierskap deur die kieser bevestig wil sien, en hy wen. In die binnelandse politiek wil hy meer "patriotisme" en 'n "geistig-moralische Wende" (geestlik-morele draai) bevorder. Die ekonomie het ná die tweede oliekrisis van 1979 sleg gefunksioneer en hy wil hervormings deurvoer, maar daar is opposisie in sy eie party en van die SPD. In die "Bundesrat" het hy nie altyd 'n meerderheid nie. In die buitelandse politiek het hy meer sukses. Hy probeer die versoeningsproses tussen Duitsland en sy ou vyande van die Tweede Wêreldoorlog af te handel en besoek in 1984 saam met François Mitterrand Verdun.

Kohl ondersteun die stasionering van kruisermissiele in Wes-Europa om die Sowjetunie na die onderhandelingstafel te dwing en oor die beperking van kernwapens te praat. Schmidt stem daarmee saam, maar het nooit steun daarvoor by sy eie party gekry nie. Daar was beduidende aktivisme daarteen en groot betogings het plaasgevind.

Hy wen opnuut die verkiesings van 1987, in 'n tyd toe groot veranderings in Oos-Europa begin het. In Rusland probeer Michail Gorbatsjof die Sowjetunie hervorm. Kohl se posisie is omstrede en politici soos Lothar Späth en Heiner Geißler probeer om 'n ander CDU-voorsitter te verkies. Kohl veg met sukses om sy amp. Op 9 November 1989 val die Berlynse Muur. Kohl is in Pole op 'n staatsbesoek en vlieg na Berlyn. Die vier geallieerde magte beheer nog steeds die verdeelde stad. Die Amerikaanse president Bush stem saam met hereniging, maar Thatcher, Mitterrand en Gorbatsjof sê dat Duitse hereniging 'n gevaar vir vrede in Europa is. Kohl werk hard om hulle te oortuig om hulle houdings te verander. Hy steun onmiddelike hereniging, ongeag die koste. Die teenstand daarteen is ook aansienlik in Wes-Duitsland. Die ekonomiese verskil tussen Wes- en Oos-Duitsland is enorm en derduisende "Ossi's" kom elke dag oor na die weste. Die posisie van Gorbatsjof wankel en 'n volgende Sowjetleier mag dalk 'n ander politieke benadering volg. Kohl vervul sy wens van 'n vinnige hereniging. Op 1 Julie 1990 volg 'n ekonomiese unie tussen die Bondsrepubliek en die Duitse Demokratiese Republiek (DDR) en op 3 Oktober 1990 volg die aansluiting van die "nuwe bondslande" by Duitsland.

Die ekonomiese koste vir die westlike deel van die land is enorm. Kohl se politiek sou nog lank hierna nie deur sommige belastingbetalers op die prys gestel word nie.

Ná die verkiesings van 1998 kom die SPD van Gerhard Schröder saam met die Groen Party aan bewind.


</doc>
<doc id="122473" url="https://af.wikipedia.org/wiki?curid=122473" title="120+ Sommerstories">
120+ Sommerstories

120+ Sommerstories is 'n Afrikaanstalige boek deur PG du Plessis. Dit is 'n bundel van kortverhale.



</doc>
<doc id="122475" url="https://af.wikipedia.org/wiki?curid=122475" title="Creodonta">
Creodonta

Creodonta is 'n uitgestorwe orde van vleisetende plasentale soogdiere. 

Die taksonomie is onseker en die orde is dalk polifileties. 'n Onlangse (2015) ontleding van 177 soogdierspesies plaas hulle nogtans binne die Laurasiatheria in 'n sustergroep van die Carnivora by die Pholidota (Ietermagog)

Die orde bevat nou twee net families:

In die verlede is talle ander groepe ook by hierdie orde ingedeel.

Creodonte lyk soos kat- en hondagtiges maar hulle tande is verskillend. Lede van die Carnivora het 'n paar van hulle kiestande wat skeurtande geword het. By Creodonta het "alle" kiestande skeurtande geword. Daar is ander verskille in hulle skelet. Hulle is een van die vroegste groepe plasentale soogdiere wat karnivoor geword het en het tot in die Mioseen met die Carnivora gewedywer.


</doc>
<doc id="122477" url="https://af.wikipedia.org/wiki?curid=122477" title="LAPA Uitgewers">
LAPA Uitgewers

LAPA Uitgewers is 'n Suid-Afrikaanse uitgewer van boeke in hoofsaaklik Afrikaans en soms Engels. LAPA staan vir Lees Afrikaans, Praat Afrikaans.

LAPA is voor die Tweede Wêreldoorlog deur Johannes Petrus van der Walt onder die naam Springbok-Biblioteek begin. In 1958 sluit J.P. van der Walt se seun, Manie, as besturende direkteur aan.

In 1961 word die maatskappy hernoem na J.P. van der Walt en Seun (Edms.) Bpk.

In Oktober 1996 koop die ATKV die maatskappy en verander die naam na LAPA.



</doc>
<doc id="122479" url="https://af.wikipedia.org/wiki?curid=122479" title="J.P. van der Walt">
J.P. van der Walt

J.P. van der Walt kan verwys na:



</doc>
<doc id="122480" url="https://af.wikipedia.org/wiki?curid=122480" title="Marc Chagall">
Marc Chagall

Marc Chagall (1887–1985) was ’n Russiese skilder wat in Frankryk gewoon en gewerk het. Hy het in helder kleure geskilder en is bekend vir sy skilderye in fauvistiese, ekspressionistiese en kubistiese styl.

Chagall is in die destydse Russiese Keiserryk gebore (tans Wit-Rusland). Hy verander later sy naam na die meer Franse Marc Chagall. Hy was die seun van 'n eenvoudige vishandelaar en die oudste van nege kinders. Die gesin was Joods. Hy sou later in sy werk telkens na hierdie arm, maar gelukkige tyd in sy lewe terugkeer.

Nadat hy op skool met tekenkuns kennis gemaak het, kry hy van 1906 skilderlesse by die kunstenaar Joeri Pen. Sy ma stimuleer sy kunssinnige ambisies en in 1907 vertrek hy na Sint-Petersburg om daar onder Nikolai Roerich te studeer. Van 1908 tot 1910 studeer hy onder Léon Bakst aan die Zvantsevas-kunsakademie. Daarna begin hy sy loopbaan as 'n dekor-ontwerper.

Dit was 'n moeilike tyd vir Chagall. Joodse burgers kon slegs met vergunning in Sint-Petersburg woon en hy bring 'n kort tyd daar in die tronk deur. Tog bly hy tot 1910 in Sint-Petersburg aan, al besoek hy sy geboortestad (Vitebsk) gereeld, waar hy sy toekomstige vrou, Bella Rosenfeld, in 1909 ontmoet.

In 1910 trek Chagall na Parys en raak met 'n aantal avant-garde digters en jong kunstenaars bevriend. Die tydperk word dikwels as sy beste periode gesien, met werke soos ""I and the Village"" ("Ek en die dorp"), wat tans in die "Museum of Modern Art" (in New York) hang. Die werk is 'n mengelmoes van ekspressionisme en kubisme.

Marc Chagall neem aan die tentoonstelling van die "Salon des Indépendants" en die "Salon d'Automne" deel. Sy eerste belangrike solo-uitstalling vind in 1914 in Berlyn plaas. Ná die uitbreek van die Eerste Wêreldoorlog keer Chagall na Rusland terug, waar hy aan uitstallings in Sint-Petersburg en Moskou deelneem. Ná die oorlog kon hy weer na sy ateljee in Parys terugkeer, wat hy geplunder en vervalle aantref. 'n Jaar later trou hy en in 1916 is sy dogter, Ida, gebore.

Chagall was aanvanklik entoesiasties oor die Russiese Rewolusie van 1917 en word polities aktief. Die Sowjet-ministerie van kultuur maak hom kommissaris van kuns in die Vitebsk-streek, waar hy ambisieuse plan vir 'n kunsakademie en 'n museum maak. Ná twee-en-'n-half jaar word hy moeg vir die politieke diskoers en trek na Moskou. Van 1919 tot 1922 was hy kunsdirekteur van die Joods Staatsteater in Moskou. Hier maak hy verskeie muurskilderye vir die ingangsportaal, asook dekor vir die vertonings.

In 1922 verlaat Chagall en sy familie Rusland vir goed. Hy gaan eers na Berlyn, maar reis spoedig na Parys, waar hy hom weer in 1923 vestig, die keer saam met sy familie. In 1927 illustreer hy Jean de la Fontaine se fabelbundel, wat in 2003 in boekvorm heruitgereik is. Hy reis na Palestina (1931) en Pole (1935) en werk tot die Tweede Wêreldoorlog aan sy Bybel-illustrasies. In 1937 word hy 'n Franse burger. Vanweë die Duitse besetting van Frankryk tydens die Tweede Wêreldoorlog en die vervolging van Jode, vlug Chagall. Die Amerikaanse joernalis Varian Fry help hom om uit Frankryk te ontsnap. Via Spanje en Portugal kom Chagall en sy familie in 1941 in die Verenigde State van Amerika aan, waar hy hom in New York vestig.

Op 2 September 1944 sterf sy vrou Bella na 'n siekte. Twee jaar later, in 1946, keer Chagall na Europa terug. In Europa word hy met tentoonstellings in Parys, Londen en Amsterdam vereer. In 1950 vestig hy hom in Saint-Paul-de-Vence. In 1952 hertrou Chagall met Valentina Brodsky. Hy reis verskeie kere na Griekeland en in 1957 na Israel. Hier maak hy in 1960 'n reeks rame vir die sinagoge van die "Hadassah Universitair" Mediese Sentrum in Jerusalem, asook 'n reeks muurskilderye vir die nuwe parlement in 1966. In 1973 open die "Musée National Message Biblique Marc Chagall" in Nice, Frankryk, om honderde van sy Bybelse tonele te huisves. Die museum in Vitebsk, na hom vernoem, open in 1997 in die huis waar hy met sy familie gewoon het (Pokrovskaiastraat nommer 29). Ironies genoeg was hy tot sy dood, voor die val van die Sowjetunie, 'n persona non grata in sy vaderland gewees.

Chagall is op 97-jarige leeftyd in Saint-Paul-de-Vence in Frankryk oorlede.



</doc>
<doc id="122486" url="https://af.wikipedia.org/wiki?curid=122486" title="Populier">
Populier

Populier ("Populus") is 'n genus van tussen 25 en 35 spesies bladwisselende bedeksadiges (blomdraendes) in die familie "Salicaceae" (wilgers). Populiere is inheems aan die meeste dele van die Noordelike Halfrond. "Populus trichocarpa" is die eerste boom wie se DNS-kode ten volle d.m.v. DNS-sekwensiëring bepaal is. Populiere tel ongeveer 40 spesies van die genus "Populus" en behoort tot dieselfde familie as die wilgerbome. 

Met uitsondering van een spesie is die populiere almal inheems in die Noordelike Halfrond, maar hulle word wêreldwyd aangeplant ter wille van hul hout, wat vir verskeie doeleindes gebruik kan word. In Suid-Afrika is hulle feitlik die enigste bron van hout vir vuurhoutjies. 

Die bome is tweehuisig, en manlike en vroulike blomme word dus op afsonderlike bome gedra. Die genus "Populus" vorm saam met die wilgerbome (genus "Salix") die wilgerfamilie (familie "Salicaceae"), en net soos by die wilgerbome is die populiere se bloeiwyses in die vorm van katjies wat vroeg in die lente verskyn voordat die blare uitkom. Die jong takkies is rond, maar wanneer hulle deurgesny word, blyk dat die murg vyfhoekig is. 

Die blare is afwisselend en gewoonlik rond, driehoekig, hart- of eiervormig en veervormig beaar. Die klassifikasie van populiere is baie moeilik omdat verbastering baie maklik plaasvind en daar gevolglik in die natuur ook baie bastervorms is. Die maklikste manier om populiere te kweek, is deur middel van steggies (vegetatief) en groot getalle bome word op die manier vir die bosbou gekweek.

Die totale aantal "Populus"-spesies word vandag op tussen 30 en 40 geskat, maar daarbenewens is daar nog 'n groot aantal hibriede en variëteite, Ongeveer 5 spesies en 2 hibriede word gereeld in Suid-Afrika gekweek. Die belangrikste en seker bekendste hiervan is die vuurhoutjiepopulier ("Populus deltoides"), wat oorspronklik van Noord-Amerika af kom. 

Die spesie word op groot skaal in die vogtige dele van Mpumalanga en Natal aangeplant. Die vaalpopulier ("Populus canescens") is 'n natuurlike hibried van die Mediterreense gebied en word op kleiner skaal in die Kaap aangeplant met die oog op vuurhoutjievervaardiging. Oral in die land word dit egter vir die herwinning van grond in spoelslote aangeplant. Ander spesies wat hoofsaaklik vanweë hul estetiese waarde in tuine aangeplant word, is die Italiaanse populier ("Populus nigra var. italica") en "Populus wislizenii".

Die vuurhoutjiepopulier ("Populus deltoides") is in Suider-Afrika feitlik die enigste bron van hout vir vuurhoutjies en om die rede baie belangrik. Hierdie boom het 'n wit, sagte, goeie hout en bereik volwassenheid na ongeveer 16 jaar, in teenstelling met die ongeveer 30 jaar wat dennebome nodig het. In ideale omstandighede kan hulle 'n hoogte van tot 30 m bereik. 

Soos die meeste ander populiere verkies vuurhoutjiepopuliere diep, vrugbare grond aan riviere en is die oppervlakte wat daarmee beplant kan word, dus relatief beperk. In Suid-Afrika is daar tans ongeveer 4 500 ha onder populiere. Ongeveer 50 ton hout per dag is nodig vir die vuurhoutjiebedryf. Heelwat navorsing word veral deur die vuurhoutjiebedryf gedoen ten einde beter populierkultivars te kan teel en 'n beter genetiese weerstand teen siektes soos swartroes op te bou. 

Die vaalpopulier bevat tussen 40 en 52 % sellulose en word in verskeie wêrelddele aangeplant as grondstof vir papier. In Suid-Afrika word hoofsaaklik dennebome egter vir papierproduksie gebruik omdat daar so min geskikte habitat vir populiere is. Veral die hout van die vaalpopulier is van sodanige gehalte dat dit ook vir die vervaardiging van meubels, ensovoorts, gebruik kan word; in die Noordelike Halfrond word dit trouens dikwels wel vir daardie doel gebruik. 

Populiere versprei baie maklik en op baie dele van die Hoëveld kom hulle reeds geruime tyd oral langs stroompies en riviere voor. Hierdie bome gebruik geweldig bale water en waar daar groot getalle van hulle voorkom, kan hulle 'n ernstige uitwerking op die stroompies se watervoorraad hê.




</doc>
<doc id="122487" url="https://af.wikipedia.org/wiki?curid=122487" title="Yvonne Chaka Chaka">
Yvonne Chaka Chaka

Yvonne Chaka Chaka (1965-) is ’n Suid-Afrikaanse mbaqanga- en Afropop-sangeres en filantroop. Haar geboortenaam is Yvonne Machaka en sy het as die "Prinses van Afrika" bekend geword. Naas Suid-Afrika is sy ook in lande soos Zimbabwe, Kenia, Gaboen, Sierra Leone en die Ivoorkus gewild.

Chaka Chaka is in 1965 in Dobsonville in Soweto gebore. Haar pa is dood toe sy 11 was en haar ma, 'n huishulp, moes drie dogters op 'n salaris van R40 grootmaak.

In 1981 word sy die eerste swart kind om op Suid-Afrikaanse televisie op te tree (in ""Sugar Shack"").

Sy begin in 1984 (op 19) te sing, nadat sy deur Phil Hollis van Dephon-rekords ontdek is. Haar debuutalbum, "I'm in Love With a DJ", is in 1985 bekendgestel. Deur die jare het sy verskeie treffers, soos ""I’m Burning Up"", ""I Cry for Freedom"" en die immergewilde ""Umqombothi"" ('n Afrika-bier) gelewer. Sy het talle bekroonde albums vrygestel en ’n string goue en platinumtreffers behaal.

Sy is ’n ambassadeur vir Unicef en die "Roll Back Malaria Partnership" en was in 2012 die eerste vrou wat die Wêreld-Ekonomiese Forum se Kristalprys vir kunstenaars (wat die wêreld deur hulle werk verbeter) ontvang het.

Chaka Chaka is met Tiny Mhinga getroud en het 4 seuns.







</doc>
<doc id="122490" url="https://af.wikipedia.org/wiki?curid=122490" title="Oscar Chalupsky">
Oscar Chalupsky

Oscar Chalupsky (1963-) is ’n Suid-Afrikaanse kanovaarder en lewensredder. Hy en sy broer Herman het Springbokkleure in kanovaart en seelewensredding verwerf. Gedurende die 1980’s en vroeë 1990’s het hulle die ysterman- en branderski-kompetisies in Suid-Afrika gedomineer en talle internasionale kompetisies gewen. By die Olimpiese Spele in 1992 in Barcelona was Oscar die kaptein van Suid-Afrika se roeispan (Mans K-4, 1000 meter), waartydens hulle tot die halfeindronde deurgedring het. Hy was al twaalf keer die wêreld se branderski-kampioen, selfs in 2012, toe hy al 49 jaar oud was. Oscar en Herman se pa, Paul Chalupsky, was op sy dag ook kaptein van die Springbokkanospan gewees.

Oscar Chalupsky is op 1 Maart 1963 gebore en het die Westville Boys Hoërskool in Durban bygewoon. In 1979 word hy die jongste Suid-Afrikaner om sy land in lewensredding te verteenwoordig. In sy laaste skooljaar (1980) verteenwoordig hy Natal tydens die Cravenweekrugby, ontvang hy Suid-Afrikaanse kleure vir waterpolo en lewensredding, en word hy die eerste persoon om beide die mans junior en senior ysterman-titels in te palm.


</doc>
<doc id="122491" url="https://af.wikipedia.org/wiki?curid=122491" title="Neville Chamberlain">
Neville Chamberlain

Arthur Neville Chamberlain (1869–1940) was ’n Britse politikus van die Konserwatiewe Party wat in 1937 tot Eerste minister van die Verenigde Koninkryk verkies is. Hy is gekritiseer oor sy paaibeleid jeens Adolf Hitler en die Britse militêre mislukkings aan die begin van die Tweede Wêreldoorlog. In 1940 het Winston Churchill hom as premier vervang.

Arthur Neville Chamberlain is op 18 Maart 1869 gebore. Sy pa, Joseph Chamberlain, was die burgemeester van Birmingham. Sy ma, Florence Kenrick, sterf in die kraambed toe hy 6 was. Hy het drie susters, asook 'n halfsuster en halfbroer uit sy pa se vorige huwelik gehad. Sy halfbroer Joseph Austen het hom in die politiek vooruitgegaan, en het die minister van finansies geword.

In 1910 trou hy met Anne Cole. Twee kinders is uit die huwelik gebore, Francis en Dorothy Chamberlain.

Neville het as 'n fynsinnig man grootgeword, met 'n sterk belangstelling in musiek, literatuur, plantkunde en ornitologie. Hy verwerf 'n ingenieursdiploma en spesialiseer in metallurgie. In 'n poging om die familiefortuin te red, stuur sy pa sy jongste seun om op Andros (in die Bahamas) in 'n garingboom-plantasie te gaan werk. Neville bly vir ses jaar daar, maar die plantasie misluk en sy pa lei 'n verlies van £50 000.

Met sy terugkeer na Groot-Brittanje begin Neville vir Hoskins&Company te werk. Die besigheid het floreer en Neville begin hom later op maatskaplike en kulturele aktiwiteite toespits, soos die oprigting van 'n simfonie orkes in 1920.

Hy betree die politiek op 42-jarige ouderdom en is in 1911 tot sy tuisdorp se stadsraad verkies. Sewe jaar later, in 1918, is hy tot die "House of Commons" (Britse laerhuis) verkies (hy was 'n lid daarvan tot sy dood in 1940 gewees). Sy politieke loopbaan was nou op dreef en in 1923 word hy vir die eerste keer 'n minister. Hy hervorm die ministerie van gesondheid en verseker bekostigbare behuising vir minder bevoorregte mense.

Met 'n onderbreking van 'n paar maande in 1924 beklee hy hierdie pos tot 1929. Vervolgens was hy in 1931 vir enkele maande die minister van gesondheid en daarna van 1931 tot 1937 die minister van finansies. In die tyd het hy hom vir die aftakeling van oorlogskuld en die hernuwing van fabrieke en myne beywer. As gevolg hiervan kon die Verenigde Koninkryk die Tweede Wêreldoorlog met moderne tegnologie en middele betree.

Op 28 Mei 1937 word hy die eerste minister. Kort daarna word hy met Nazi-Duitsland se oorlogsug gekonfronteer, wat toe reeds Oostenryk geannekseer het. Vanweë die Verenigde Koninkryk en Frankryk se oorlogsmoegheid probeer hy in September 1938 om Hitler tydens die Konferensie van München met 'n groot toegewing te paai. Hitler mag Sudetenland ('n deel van Tsjeggo-Slowakye waar baie Duitsers gewoon het) inlyf. Vir Tsjeggo-Slowakye was dit 'n ramp, omdat talle van die land se industrieë (asook hul verdedigingslinies) hier gesetel was. Die München-ooreenkoms begin Chamberlain se politieke ondergang in toe Duitsland (ondanks uitdruklike waarskuwings) Pole op 1 September 1939 inval. Daarmee word die Tweede Wêreldoorlog onvermydelik en Chamberlain se posisie ondraaglik. Interne weerstand teen sy bewind groei verder toe die Britse Vloot tydens die Duitse aanval op Noorweë faal. Nazi-Duitsland val België, Nederland en Frankryk op 10 Mei 1940 in, waarna Chamberlain genoodsaak is om uit te tree en deur Winston Churchill opgevolg is.

Hy is op 9 November 1940 (drie maande na sy uittrede) in Reading aan maagkanker oorlede, terwyl Duitse bomwerpers oor Groot-Brittanje geswerm het.


</doc>
<doc id="122492" url="https://af.wikipedia.org/wiki?curid=122492" title="Roodekopjesdam">
Roodekopjesdam

Roodekopjesdam (amptelike naam), in die volksmond bekend as Rooikoppiesdam, is 'n swaartekragtipe betondam geleë in die Krokodilrivier noord van Brits, Noordwes, Suid-Afrika. Dit is in 1986 voltooi en dien hoofsaaklik vir besproeiing asook huishoudelike en industriële gebruik. Die gevaarpotensiaal van die dam is hoog (3).




</doc>
<doc id="122495" url="https://af.wikipedia.org/wiki?curid=122495" title="Knellpoortdam">
Knellpoortdam

Die Knellpoortdam is 'n gekombineerde swaartekrag & boogtipe betondam, geleë in die Rietspruit naby Wepener, Vrystaat, Suid-Afrika. Bouwerk aan die dam is in 1989 voltooi.

As gevolg van toeslikking, het die stoorkapasiteit van die Welbedachtdam vinnig verminder van die oorspronklike 115 miljoen m tot ongeveer 16 miljoen m gedurende die twintig jaar sedert sy voltooiing. Hierdie stoorafname het probleme geskep om aan Bloemfontein se watervraag te voldoen, teen 'n aanvaarbare vlak van betroubaarheid, en as 'n gevolg is die 50 m hoë Knellpoortdam in 1989 gebou. Dit was die eerste booggravitasie rolbetongekompakteerde (RCC) dam in die wêreld en beslaan byna 64 600 m rolbeton en 14 200 m beton met 'n bruto stoorkapasiteit van 136 miljoen m.

Ten einde soortgelyke probleme van toeslikking as dié wat by die Welbedachtdam ondervind is te verhoed, is die Knellpoortdam se funksie 'n buitelynstoordam met 'n relatiewe klein opvanggebied van slegs 764 km en 'n ooreenstemmende gemiddelde jaarlikse afloop van ongeveer 20 miljoen m. Water word uit die Caledonrivier na die Knellpoortdam gepomp deur die Tienfontein-pompstasie via 'n 2 km lange kanaal wat toegerus is met 'n slikvanger om toeslikking in die belangrikste reservoir te verminder.

Die dam se primêre doel is om water vir munisipale en industriële gebruik te verskaf en sy gevaarpotensiaal word as hoog aangeslaan (3).




</doc>
<doc id="122496" url="https://af.wikipedia.org/wiki?curid=122496" title="Qedusizidam">
Qedusizidam

Die Qedusizidam is 'n grondvultipe dam geleë in die Kliprivier in KwaZulu-Natal, Suid-Afrika, naby die dorp Ladysmith. Dit is in 1997 gebou en dien hoofsaaklik as waterstoor en vloedreguleerder. Die gevaarpotensiaal van die dam is hoog (3).




</doc>
<doc id="122497" url="https://af.wikipedia.org/wiki?curid=122497" title="Windsordam">
Windsordam

Die Windsordam in KwaZulu-Natal is oorspronklik gebou om oorstromings van Ladysmith deur die Kliprivier te voorkom, maar die opbou van slik het weldra sy doeltreffendheid ingeperk. Die Windsordam is in 1950 in gebruik geneem met 'n kapasiteit van en 'n oppervlakte van . Die damwal is hoog.

Die Qedusizidam verder stroomaf in die Kliprivier is in 1997 voltooi om die taak van vloedbestuur oor te neem.



</doc>
<doc id="122511" url="https://af.wikipedia.org/wiki?curid=122511" title="Taeniodonta">
Taeniodonta

Taeniodonta is 'n uitgestorwe suborde van die soogdiere.

Fossiele van hierdie groep word in die Laat Kryt en Paleogeen (Laat Eoseen) van Noord-Amerika gevind. Die vroegste een wat gevind is, is "Schowalteria" van die Laat Kryt in Alberta, Kanada. Die laaste een is "Stylinodon" uit die Eoseen.
Die Taeniodonta was een die eerste groepe wat in die Paleoseen groot vorms opgelewer het. Daar is twee families:

Die Stylinidontidae was groter as die Conoryctidae: so groot as 'n vark of selfs 'n beer. Hulle het groot slagtande en sterk kloue gehad en dalk na wortels gegrawe. Die Conorytidae was primitiewer en dalk insektivoor of omnivoor.

 'n Kladistiese ontleding deur Weinstein (2009)

Die Taeniodonta ontbeer sinapomorfieë wat die kroongroepe kenmerk.


</doc>
<doc id="122520" url="https://af.wikipedia.org/wiki?curid=122520" title="Ali Khamenei">
Ali Khamenei

Ajatolla Ali Khamenei (Persies: سید علی حسینی خامنه‌ای‎‎, [ʔæˈliː hoseiˈniː χɒːmeneˈʔiː], ; 1939-) is die godsdienstige leier van Iran. Hy het ajatolla Ruhollah Khomeini in 1989 opgevolg. Die Irannese beskou hom as God se verteenwoordiger op aarde en hy beklee die hoogste magsposisie in die land. Hy was ook van 1981 tot 1989 die president van Iran gewees.

Khamenei was 'n volgeling en vertroueling van Ruhollah Khomeini en as sodanig 'n teenstander van die Westerse politiek van sjah Mohammad Reza Pahlavi. Tussen 1964 en 1978 is hy om dié rede gereeld gevange geneem. Ná die val van die sjah in 1978 word hy lid van die Islamitiese Revolusionêre Raad, 'n minister en 'n Vrydag-imam in Teheran. As voorganger in die gebed op Vrydag middae het hy opruiende preke in die hoofstad gelewer, waarmee hy gelowiges in vervoering gehad het.

Op 27 Junie 1981 oorleef hy 'n aanslag op sy lewe. Tydens 'n perskonferensie ontplof 'n bom wat in 'n kassetopnemer weggesteek was. Hoewel Khamenei reg langs die opnemer gesit het, oorleef hy die aanslag. Hy is sedertdien aan sy regterhand gestrem. Vir sy volgelinge is dit 'n bewys dat hy 'n "lewende" martelaar is.

Ná die moord op Mohammad Ali Rajai is Khamenei deur 'n oorgrote meerderheid tot president van Iran verkies. So word hy dan die eerste geestelike wat hierdie amp in Iran beklee. As president het hy ook die Islamitiese Republikeinse Party gelei. Net soos sy voorganger Khomeini het Khamenei byna onbeperkte mag oor alle staatsinstellings uitgeoefen.

In 1985 is hy vir 'n tweede termyn herkies. In teenstelling met sy voorganger Abolhassan Bani Sadr kom hy selde met die godsdienstige leier van Iran in konflik. Ná die dood van Khomeini is Khamenei op 4 Junie 1989 tot godsdienstige leier (die hoogste leier) van Iran verkies.

Khamenei staan konserwatiewe Islamisme voor, wat selde hervormings toelaat. Hierby vind hy steun van die Raad van Hoeders wat in die 1980's gestig is. Hierdie raad bestaan uit ses Sjiïtiese moellahs en ses juriste en waak oor alle politieke aanstellings, parlementsbesluite en oor die toepassing van sensuur.

Aan die einde van die 1990's laat hy enkele hervormings toe om 'n einde aan Iran se internasionale geïsoleerde posisie te maak. Die hervormingsbeweging het in 1997, na die verkiesing van Mohammad Khatami tot president, in volle swang gekom.



</doc>
<doc id="122527" url="https://af.wikipedia.org/wiki?curid=122527" title="Bridgetown (Wes-Kaap)">
Bridgetown (Wes-Kaap)

Bridgetown is 'n oornagplek op die westelike oewer van die Bergrivier tydens die Bergrivier-kanowedvaart. Dit lê ongeveer 15 km oosnoordoos van Moorreesburg en net stroomop van die Misverstanddam.

In 1842 het William Edmund Scarbrow 'n plaas by die Vledermuisdrift gekoop met die hoop dat die pad na die noorde later hier met 'n brug oor die rivier sou gaan en daar dan 'n dorp sou ontwikkel. Metteryd het die vestiging ontwikkel en bestaan uit 'n smitswinkel, meul, besproeiingskanale, winkel, poskantoor, skool en 'n pont oor die rivier. Bome is aangeplant en daar was selfs 'n dokter. Scarbrow het egter in 'n skeepsramp omgekom. Die brug is verder stroomaf nader aan Piketberg gebou en in 1879 is Moorreesburg op die direkte pad na die noorde gestig. Dit was die einde van die droom van dorpsontwikkeling. Vandag is Bridgetown slegs 'n kamkpeerterrein op die oewer van die rivier.



</doc>
<doc id="122528" url="https://af.wikipedia.org/wiki?curid=122528" title="Withaarbroodboom">
Withaarbroodboom

Die Withaarbroodboom ("Encephalartos friderici-guilielmi") is 'n inheemse Suid-Afrikaanse broodboom wat in die Oos-Kaap en KwaZulu-Natal voorkom. Alhoewel dit wydverspreid en relatief volop voorkom, het die aantal bome wat in die natuur voorkom geleidelik met ongeveer 20 persent oor die afgelope 90 jaar afgeneem as gevolg van versameling deur tuiniers en tradisionele genesers of hul verskaffers. Die boom is ’n byna-bedreigde spesie op die IUBN-rooilys.

Die boom word ongeveer 4 m hoog en die diameter van die boomstam bereik 600 mm. Die blare is blou-groen van kleur, 1 tot 1.5 m lank, redelik reguit, en brei horisontaal uit wanneer die keëltjies voorkom. Waneer die boom 'n hoogte van ongeveer 4 m bereik, begin die stam leun en beland uiteindelik op die grond, waar dit aanhou groei met die kroon wat dan na bo buig. Manlike plante produseer tot 12 keëls en vroulike plante tot 6. Die keëls is wollerig en liggeel van kleur en die sade wat deur die keëls gevorm word verander van geel tot oranje waneer dit ryp word.

Dit kom op 'n hoogte van 700 tot 1 400 m bo seevlak in die Oos-Kaap en KwaZulu-Natal voor. Die hoofverspreidingsgebied is in die Cathcart- en Komani-distrikte. Kleiner subpopulasies word verder noord gevind, naby Mthatha en in die omgewing van Kokstad op die grens tussen die Oos-Kaap en KwaZulu-Natal.

"Encephalartos friderici-guilielmi" is in 1834 deur die Duitse botanikus professor Johann Georg Christian Lehmann beskryf, en ter ere van Friedrich Wilhelm, koning van Pruise genoem.



</doc>
<doc id="122530" url="https://af.wikipedia.org/wiki?curid=122530" title="Johann Georg Christian Lehmann">
Johann Georg Christian Lehmann

Johann Georg Christian Lehmann (25 Februarie 1792 – 12 Februarie 1860) was 'n Duitse plantkundige.

Lehmann is in Haselau, naby Uetersen, Sleeswyk-Holstein gebore. Lehmann studeer geneeskunde in Kopenhagen en Göttingen en behaal 'n doktorsgraad in geneeskunde in 1813 en 'n doktorsgraad in filosofie aan die "Friedrich-Schiller-Universität" in Jena in 1814. Daarna word hy 'n professor in fisika en natuurwetenskap, asook hoofbibliotekaris, aan die "Gimnasium Academicum" in Hamburg.

Hy was 'n produktiewe wetenkaplike met 'n skynbare bakleierige karakter. Hy was lid van 26 akademiese verenigings en die stigter van die Hamburg Botaniese Tuin, vandag bekend as die "Loki-Schmidt-Garten", . Lehmann is in 1860 in Hamburg oorlede.

Die standaardafkorting Lehm. word gebruik om in botaniese verwysings na hierdie individu as outeur te verwys.



Lys van botaniste volgens outeursafkorting


</doc>
<doc id="122534" url="https://af.wikipedia.org/wiki?curid=122534" title="KCRW">
KCRW

KCRW is 'n radiostasie en lid van die "National Public Radio"-netwerk (NPR) wat sy programme op 89,9 MHz FM vanuit die kampus van Santa Monica-kollege in Santa Monica, Kalifornië uitsaai. Naas programme, wat van die openbare en nie-kommersiële radionetwerk NPR oorgeneem word, saai KCRW sy eie nuus- en musiekprogramme vir die Groter Los Angeles-gebied, Suid-Kalifornië en op die internet uit. Die stasie se hoofradiosender is in Los Angeles se Laurel Canyon-distrik geleë en saai in die HD Radio-formaat (op 89.9 HD-2) uit.

KCRW is een van twee radiostasies met volle NPR-lidmaatskap in die Groter Los Angeles-gebied - naas KPCC in Pasadena. KCRW het 'n oorsese dogterstasie, KCRW Berlin, wat sy programme sedert Oktober 2017 in Berlyn, die Duitse susterstad van Los Angeles, op 104,1 MHz FM uitsaai. KCRW Berlin het die radiofrekwensie en uitsaailisensie oorgeneem wat NPR sedert April 2006 gebruik, maar in 2017 om finansiële redes teruggegee het. Vanuit sy ateljee in die Berlynse stadsdeel Schöneberg saai KCRW Berlin onder meer programme uit wat deur "NPR worldwide" vervaardig word, naas plaaslike inhoud.


</doc>
<doc id="122535" url="https://af.wikipedia.org/wiki?curid=122535" title="HD Radio">
HD Radio

HD Radio is 'n digitale uitsaaistandaard en handelsmerk van "iBiquity" wat - as 'n alternatief tot Digital Audio Broadcasting (DAB) - in die Verenigde State ontwikkel is en intussen deur die meeste Amerikaanse FM- en AM-radiostasies gebruik word om oudioseine en bykomende datadienste uit te saai. Kenmerkend vir HD Radio is dat 



</doc>
<doc id="122537" url="https://af.wikipedia.org/wiki?curid=122537" title="Daniël Ackerman">
Daniël Ackerman

Ds. Daniël Petrus Ackerman (distrik Richmond, Kaapkolonie, 14 April 1849 – Die Strand, Kaapland, Suid-Afrika, 1 Augustus 1916) was predikant in die Nederduitsch Hervormde en Nederduitse Gereformeerde Kerk.

Ds. Ackerman was die jongste kind van Marthinus Casper Ackerman en sy vrou, Jacomina Louisa Lubbe. Hy het in 1866 vir sy voorbereidende opleiding na die Paarl vertrek en nadat hy die vereiste teologiese kursus van vier jaar aan die Stellenbosse Kweekskool deurloop het, is hy op 7 November 1872 saam met prop. S.J. du Toit (die vader van Totius en broer van ds. C.W. du Toit) en nog twee kandidate tot die bediening in die NG Kerk toegelaat. 

Ná sy legitimering het hy 'n tydjie in die Paarl vertoef, waarna hy 'n beroep as hulpprediker en sendeling na die NG gemeente Richmond in die Karoo ontvang het. Op 19 April 1874 is hy aldaar georden. By gebrek aan 'n onderwyser vir die sendingskool moes hy voorlopig dié werk ook waarneem. Moontlik omdat die kerkraad geen geskikte huis vir hom kon kry nie, het hy kort daarna die betrekking neergelê en is opgevolg deur sy broer, Marthinus Casper Ackerman (1843-'82), wat sy teologiese opleiding in Utrecht, Nederland, ontvang het. 

Terug in die Paarl het hy sowat twee maande lank tydens 'n vakature in die moedergemeente as hulpprediker diens gedoen voor hy hom 'n beroep na die destydse NH gemeente Marthinus Wesselstroom (later Wakkerstroom) laat welgeval het. Hoewel die gemeente reeds in 1861 gestig is, was daar tot dié tyd toe nog geen vaste leraar nie, waarskynlik omdat die salaris vir 'n predikant nie gevind kon word nie. Kragtens 'n besluit van die Uitvoerende Raad van die ZAR van Maart 1874 sou die salaris uit die staatskas kom, met die gevolg dat die kerkraad makliker 'n beroep kon uitbring. Enkele dae nadat hy en sy vrou op die dorpie aangekom het, is hy op 20 November 1874 opnuut, dié keer as leraar van die NH Kerk, gelegitimeer en op 9 Januarie 1875 bevestig. 

Weens die gebrek aan 'n pastorie moes ds. Ackerman en sy gesin hul intrek in die konsistorie met sy twee vertrekke neem, tot die woning in Oktober die volgende jaar voltooi is. Ook hier moes hy 'n tyd lank op weekdae as onderwyser optree. Nadat die ou kerkie kort tevore aanmerklik verbeter is, is dit tydens die Eerste Vryheidsoorlog (1880-'81) deur Britse soldate beset en as fort ingerig, terwyl die uitbetaling van ds. Ackerman se salaris deur die owerheid gestaak is omdat hy aan die Boere se kant was. 

As ’n man vir vrede het ds. Ackerman hom volmondig vereenselwig met die beweging vir die vereniging van die NH en die NG Kerk wat ná die Eerste Vryheidsoorlog ál sterker geword het en in 1885 eindelik grotendeels verwesenlik is. 

In 1887 het die gemeente die bou van 'n groot nuwe kerk aangepak, waarvan kmdt.genl. P.J. Joubert die hoeksteen in Oktober 1888 gelê en ds. H.S. Bosman die inwydingsrede in April 1891 gelewer het. Met die toename van die bevolking in dié streke, is die NG gemeentes Piet Retief in 1888 en Amersfoort in 1889 van die gemeente Marthinus Wesselstroom afgestig en Volksrust in 1910. Ds. Ackerman het talle beroepe van die hand gewys en dieselfde gemeente langer as 41 jaar getrou en deeglik bearbei. 

Hy was 'n ernstige en gewilde prediker en 'n belangstellende herder, asook vir baie 'n wyse raadsman en beminde vriend en vader. In die moderatuur waar hy 34 jaar lank, eers as skriba en daarna as assessor gedien het, het sy optrede steeds getuig van verstandigheid en besadigdheid. Hy het sy volk opreg liefgehad en hom volkome vereenselwig met sy mense. Terwyl hy om gesondheidsredes met vakansie by die Strand was, het hy aan 'n hartaanval beswyk. 

Die gemeente het later 'n gedenknaald op sy graf binne die ringmuur van die kerk op Wakkerstroom laat oprig en vir sy weduwee 'n huis laat bou, waarin sy tot haar dood gewoon het. Sy het 'n leidende aandeel in die werksaamhede van die Transvaalse Vrouesendingvereniging gehad en in dié vereniging se eerste hoofbestuur gedien. 

Ds. Ackerman is op 16 April 1873, vier dae ná sy 24ste verjaardag, in die Paarl deur sy gewese hoogleraar, prof. N.J. Hofmeyr met Hester Magdalena van Blerk (1850–1930) in die huwelik bevestig. ’n Seun en ’n dogter is uit die huwelik gebore.



</doc>
<doc id="122538" url="https://af.wikipedia.org/wiki?curid=122538" title="Hammanskraalse Teologiese Skool">
Hammanskraalse Teologiese Skool

Die Hammanskraalse Teologiese Skool was van 1962 tot 31 Desember 1994 ’n opleidingsinstelling vir hoofsaaklik swart predikante en sendeling van veral die Gereformeerde Kerke in Suid-Afrika (GKSA). Begin 1995 het studente van Hammanskraal ingeskakel by die Teologiese Skool Potchefstroom.

Ds. Hugo du Plessis het die vroegste opleiding van swart predikant vir die Gereformeerde Kerke in die dekade ná 1940 te Siloam onderneem. Dit het uitgeloop op die bevestiging van ds. Jojakim Matlakala as eerste predikant kragtens artikel 89 van die GSKA se kerkorde. In 1956 het die Kerk besluit om beter te voorsien in die vraag na predikante vir die swart gemeentes en is met opleiding in Dube in Soweto begin. Ds. Hugo du Plessis is as eerste dosent benoem vir ’n kursus wat oor vier jaar gestrek het. Die Sendingdeputate van die GKSA het beheer daaroor uitgeoefen en die toelatingsvereiste was st. 7 (gr. 9). Naas predikante is ook evangeliste/helpers opgelei. Destyds was dit in ’n groot mate indiensopleiding. 

Die ideaal van ’n volwaardige teologiese skool vir swart studente het daartoe geleir dat die Hammanskraalse Teologiese Skool in 1962 op Temba in die tuisland Bophuthatswana geopen het. Weens die destydse regeringsbeleid was tersiêre opleiding aan swart studente nie in Dube in "blanke Suid-Afrika" moontlik nie; vandaar die besluit om die skool in ’n tuisland te begin. Die owerheid het ook druk op die GKSA uitgeoefen om in te skakel by die interkerklike teologiese opleiding aan die Universiteit van die Noorde, maar die Kerk het gekies vir kerklike opleiding en was bereid om die geldelike offers hiervoor te bring. 

Eers was die toelatingsvereiste st. 10 en die kursus sou vyf jaar duur. Die twee dosente is algaande tot vyf in 1970 vermeerder. Vanaf 1962 het ’n kuratorium van die GKSA beheer oor die skool uitgeoefen. Later is onderskei tussen Smal Kuratorium, benoem deur die GKSA, wat toesig oor professore gehou het en die Breë Kuratorium, wat deputate uit (die swart) Sinode Middellande (en aanvanklik Soutpansberg) ingesluit het en studentesake behartig het. 

Van 1964 af is die dosente as "professore" aangespreek, maar hulle sou eers sedert 1987 volwaardige professore van die Potchefstroomse Universiteit vir Christelike Hoër Onderwys (PU vir CHO) word nadat 'n kontraktuele ooreenkoms met die PU vir CHO aangegaan is. Eers is geen grade toegeken nie, maar sedert die 1970's is die kursus tot sewe jaar verleng en kon studente die B.A.-graad deur Unisa voltooi (die eerste drie jaar van hul studie), terwyl die PU vir CHO die Th.B.-graad op ad hoc-basis toegeken het (die laaste vier van die sewe jaar). In 1987 het die GKSA, ná langer as 'n dekade van intensiewe onderhandeling, ’n amptelike ooreenkoms met die PU vir CHO onderteken ingevolge waarvan studente aan die HTS ook aan die PU vir CHO kon inskryf en grade ontvang. 

Afgesien van dié graadkursusse het aan die HTS ook 'n interne kursus (wat gewoonlik oor ses jaar strek) bestaan vir studente wat nie matriekvrystelling gehad het nie en dus nie aan die PU vir CHO kon inskryf nie. Aan die einde van hul suksesvolle studie, wat so te sê eenders as dié van die graadstudente was, het hulle 'n kandidaatsertifikaat ontvang. Vanaf 1995, die jaar waarin die HTS by die Teologiese Skool Potchefstroom (TSP) ingeskakel het, sou matriekvrystelling as toelatingsvereiste vir alle studente aan die TSP geld. Dié wat die interne kursus wou volg, het geleentheid gekry om dit by een van twee indiensopleidings in die destydse Wes-Transvaal (Noordwes) of KwaZulu-Natal te doen. 

Die HTS het algaande 'n "oop opleiding" geword in dié sin dat studente uit alle Gereformeerde kerke toegelaat is. Op beperkte skaal is selfs studente uit niegereformeerde kerke ingeskryf. 'n Nuwe dimensie in die opleiding was die inskrywing (sedert 1990) van etlike studente uit die destydse Zaïre, Mosambiek en Zimbabwe. Gevolglik moes die skool geleidelik na Engels as onderrigmedium oorskakel. So is die gereformeerde opleiding op 'n wye skaal vir kerke in Afrika toeganklik gemaak. 

Einde 1994 het die HTS finaal gesluit nadat die GKSA se Sinode van Potchefstroom in Januarie en die Sinode Middellande in Februarie daardie jaar besluit het om die teologiese opleiding te verenig. Prof. J.H. van Wyk het in 1994 oor dié besluit geskryf: "Eenheid van opleiding, so is geoordeel, is prinsipieel verantwoord en finansieel noodsaaklik. Daarmee is die Gereformeerde Kerke in Suidelike Afrika goed gerat vir die nuwe situasie in die land waar staatsondersteuning vir tersiêre onderrig skerp onder die soeklig sal kom, veral waar onnodige duplikasie plaasvind. Maar daar sal nougeset gewaak moet word dat die opbouwerk nie tot stilstand sal kom, dat die studente nie onnodig benadeel sal word en dat die kerke nie skade sal ly nie."

In die laaste jaar van sy bestaan het vier professore en vier deeltydse dosente aan die HTS gewerk. Einde 1994 het drie studente hul studie voltooi, van wie een na Zaïre sou terugkeer. Die twee kuratoriums (HTS en TSP) moes onder meer sterk aandag gee aan die integrasie van die doseerwerk van die professore, akkommodasie vir getroude studente (wat normaalweg nie voorsien word nie), die taalmedium, die verkoop van die geboue, die oordra van die finansies en die administrasie. 




</doc>
<doc id="122541" url="https://af.wikipedia.org/wiki?curid=122541" title="Theresapark">
Theresapark

Theresapark is 'n voorstad sentraal tot die hoofplek Akasia. Dit is noordwes van Pretoria in die Gauteng-provinsie geleë en is onder beheer van die Tshwane-metroraad.


</doc>
<doc id="122543" url="https://af.wikipedia.org/wiki?curid=122543" title="Amandasig">
Amandasig

Amandasig is 'n voorstad in die hoofplek Akasia. Dit is noordwes van Pretoria in die Gauteng-provinsie geleë en is onder beheer van die Tshwane-metroraad.


</doc>
<doc id="122546" url="https://af.wikipedia.org/wiki?curid=122546" title="Migdol">
Migdol

Migdol is 'n klein dorpie op die R506 provinsiale pad suid van Delareyville en noord van Schweizer-Reneke. Die Hartsrivier vloei oos van die dorp verby.



</doc>
<doc id="122549" url="https://af.wikipedia.org/wiki?curid=122549" title="The Orchards, Gauteng">
The Orchards, Gauteng

The Orchards is 'n voorstad in die hoofplek Akasia van Gauteng, Suid-Afrika. Dit is geleë aan die noordweste van Pretoria en grens aan Rosslyn op sy noordweste hoek.


</doc>
<doc id="122550" url="https://af.wikipedia.org/wiki?curid=122550" title="Karenpark">
Karenpark

Karenpark is 'n voorstad in die hoofplek Akasia. Dit is noordwes van Pretoria in die Gauteng-provinsie geleë en is onder beheer van die Tshwane-metroraad.


</doc>
<doc id="122556" url="https://af.wikipedia.org/wiki?curid=122556" title="Joe Engle">
Joe Engle

Joe Henry Engle (26 Augustus 1932 – ; Majoor-Generaal, Amerikaanse Lugmag) is 'n Amerikaanse vlieënier, toetsvlieënier vir die X-15 program, lugvaartingenieur en voormalige Nasa-ruimtevaarder. Sedert 2017 is hy die laaste oorlewende X-15 vlieënier.

As toetsvlieënier neem hy deel aan die Nasa-Lugmag se X-15-program wat hom in staat stel om sy "Ruimtevaarder Vlerke" te verwerf. Hy verwerf ook ander toekennings onder andere die "Distinguished Flying Cross". Hy is in 1966 gekeur as ruimtevaarder deur Nasa as deel van Ruimtevaardergroep 5. Hy was deel van die ondersteuningspan vir Apollo 10. Hy was aanvanklik deel van Apollo 17 as vlieënier vir die Apollo-maanmodule maar word onttrek ten gunste van die geoloog Harrison Schmitt. Hy word een van die eerste ruimtevaarders in die ruimtependeltuigprogram toe hy deel was van die span wat vir Ruimtependeltuig Enterprise in 1977. Hy was ook die bevelvoerder van die Ruimtependeltuig Columbia se vlug in 1981.


</doc>
<doc id="122557" url="https://af.wikipedia.org/wiki?curid=122557" title="Silver Lakes Gholflandgoed">
Silver Lakes Gholflandgoed

Silver Lakes Gholflandgoed is 'n afgesperde voorstad van Pretoria, Suid-Afrika wat in 1993 gevestig is. Van die geriewe op die landgoed sluit in: 'n 18 putjie-gholfbaan ontwerp deur Peter Matkowich, 'n klubhuis met restaurant en konferensiegeriewe, twee tennisbane, twee muurbalbane, 'n wildreservaat met klein boksoorte en staproetes, verskeie damme en 'n hengelklub.


</doc>
<doc id="122563" url="https://af.wikipedia.org/wiki?curid=122563" title="Deiksis">
Deiksis

In linguistiek verwys deiksis (/ˈdeɪksᵻs/) na woorde en frases, soos "my" of "hier", wat nie sonder bykomende kontekstuele inligting ten volle verstaan kan word nie – in hierdie geval, is dit die spreker se identiteit ("my"), en die spreker se ligging ("hier"). Woorde is deikties as hulle 'n spesifieke semantiese betekenis het, maar as hulle aanwysende betekenis afhangende van tyd en/of plek verskil. Woorde of frases wat kontekstuele inligting vereis om betekenis oor te dra –byvoorbeeld voornaamwoorde – is deikties.

Die term se oorsprong is antieke Grieks: "deixis" beteken "tentoonstelling, demonstrasie of verwysing", en die betekenis "verwysingspunt" is in kontemporêre linguistiek is by Chrysippus oorgeneem.

Die mees algemene kategorieë van kontekstuele inligting waarna deiktiese woorde verwys, is persoon, plek en tyd – wat Fillmore die "groot gegrammatikaliseerde tipes" deiksis noem.

Persoonsdeiksis is gemoeid met die grammatikale persone wat by 'n uiting betrokke is, (1) diegene direk betrokke (bv. die spreker, die aangespreekte), (2) diegene wat nie direk betrokke is nie (bv. hoorders—dié wat die uiting hoor, maar wat nie direk aangespreek word nie), en (3) diegene wat in die uiting gemeld word. In Afrikaans word die betrokkenes gewoonlik deur voornaamwoorde onderskei. Die volgende is voorbeelde daarvan. (Die persoondeiktiese terme is in "skuinsdruk" en sal deurgaans in die artikel so aangetoon word.)
In tale (soos Afrikaans) met geslagtelike voornaamwoorde, word die derdepersoon-manlike voornaamwoord as verstekvorm gebruik wanneer “dit” nie gepas is nie, maar die geslag van die voorafgaande term nie bekend of toepaslik is nie.

Byvoorbeeld:

Plekdeiksis, ook bekend as ruimtelike deiksis, is gemoeid met die ruimtelike liggings wat op die uitlating betrekking het. Net soos persoonsdeiksis, kan die plek dié van die spreker en aangespreekte wees, of dié van die persone of objekte waarna daar verwys word. Die mees algemene Afrikaanse voorbeelde is die bywoorde “hier” en “daar” en die aanwysende voornaamwoorde "hierdie” en “daardie”, alhoewel dit glad nie die enigste deiktiese woorde is nie.

'n Paar voorbeelde:
Tensy anders aangedui, het plekdeiktiese terme gewoonlik betrekking op die ligging van die spreker, soos in
wanneer “oorkant die straat” beteken “aan die oorkant van die straat waar ek nou is.” Alhoewel "hier" en "daar" dikwels gebruik word om na liggings naby aan en ver van die spreker te verwys, kan "hier" ook na die ligging van die aangespreekte verwys indien hy of sy nie op dieselfde plek as die spreker is nie. Met ander woorde, alhoewel
'n voorbeeld van die eerste gebruik is, is
'n voorbeeld van laasgenoemde.
Alhoewel ’n mens sou verstaan dat die spreker na sy huis toe "gaan", is dit heeltemal normaal dat iemand sy fisiese teenwoordigheid na sy huis verplaas. Hier is nog ’n algemene voorbeeld"
Ten spyte van 'n antwoordmasjien se gebruik die telefoon te "antwoord" wanneer niemand tuis is nie, is "hier" in hierdie geval semanties teenstrydig met ’n persoon se teenwoordigheid. Dit word nietemin deur die meeste mense as normaal beskou aangesien sprekers hulleself moet projekteer asof hulle die telefoon beantwoord terwyl hulle in werklikheid nie fisies daar is nie.

Tyddeiksis is gemoeid met die verskeie tye wat by ’n uiting betrokke is of waarna verwys word. Dit sluit bywoorde in soos “nou”, “dan”, “binnekort” ensovoorts, en ook verskillende tye. ’n Goeie voorbeeld is die woord "môre" wat op die daaropvolgende dag ná elke dag dui. Die “môre” van ’n dag verlede jaar is nie dieselfde dag as die “môre” van volgende week nie. Bywoorde van tyd kan betrekking hê op die tyd wanneer die uiting gemaak word (wat Fillmore die “enkoderingstyd”, of ET, noem) of wanneer die uiting gehoor word (Fillmore se “dekoderingstyd”, of DT). Alhoewel dit dikwels dieselfde tyd is, kan dit verskil, soos in die geval van ’n vooraf opgeneemde uitsending of korrespondensie. As iemand byvoorbeeld skryf:
sal die ET en DT verskillend wees; die eerste deiktiese term sal na die ET verwys, en laasgenoemde na die DT.

Alhoewel die tradisionele kategorieë van deiksis dalk die ooglopendste is, is daar ander soorte deiksis wat ook algemeen in taalgebruik voorkom. Hierdie kategorieë van deiksis is vir die eerste keer deur Fillmore en Lyons bespreek.

Diskoersdeiksis, ook bekend as teksdeiksis, verwys na die gebruik van uitdrukkings binne 'n uitlating wat na gedeeltes van die diskoers verwys wat die uitlating bevat — insluitend die uitlating self. In
verwys "dit" byvoorbeeld na 'n daaropvolgende gedeelte van die diskoers, en in
verwys "dit" na 'n vorige gedeelte van die diskoers.

Daar moet 'n onderskeid tussen diskoersdeiksis en anaforiese woordgebruik getref word. Anafore kom voor wanneer 'n uitdrukking na dieselfde referent as 'n vorige term verwys, soos in
Lyons wys daarop dat 'n uitdrukking tegelykertyd deikties en anafories kan wees. In sy voorbeeld
funksioneer "hier" of "daar" anafories in hulle verwysing na Londen, en deikties in die sin dat die keuse tussen "hier" of "daar" 'n aanduiding van die spreker se huidige ligging is (in Londen of nie).

As praktykreël word die twee verskynsels soos volg onderskei: wanneer 'n uitdrukking na 'n ander linguistiese uitdrukking of 'n gedeelte van die diskoers verwys, is dit diskoersdeikties. Wanneer die uitdrukking na dieselfde item as 'n vorige linguistiese uitdrukking verwys, is dit anafories.

Sosiale deiksis het betrekking op die sosiale inligting wat binne verskeie uitdrukkings geënkodeer is, byvoorbeeld relatiewe sosiale status en familiariteit. Twee vername vorms is die sogenaamde T-V-onderskeidings en beleefdheidstitels.

T–V onderskeidings, afgelei van die Latynse "tu" en "vos" (enkelvoudige en meervoudige weergawes van "jy") verwys na die verskynsel wanneer 'n taal twee verskillende tweedepersoonsvoornaamwoorde het. Die afwisselende gebruik van hierdie voornaamwoorde dui op formaliteit, familiariteit, en/of samehorigheid onder die deelnemers. Die T-vorm sal dus gebruik word wanneer daar met 'n vriend of sosiale gelyk gepraat word, terwyl die V-vorm gebruik sal word wanneer daar met 'n vreemdeling of sosiale meerdere gepraat word. Hierdie verskynsel is algemeen in Europese tale.

Beleefdheidstitels is 'n veel meer komplekse vorm van sosiale deiksis as T-V-onderskeidings. Dit kan woorde behels wat met verskillende morfeme aangedui word of deur amper heeltemal verskillende woordeskatte gekenmerk word.

'n Deiktiese sentrum, ook bekend as 'n origo, is 'n stel teoretiese punte waarin 'n deiktiese uitdrukking "geanker" is. Aangesien deiktiese uitdrukkings dikwels egosentries is, bestaan die sentrum dikwels uit die spreker op die tyd en plek van die uiting, en daarbenewens die plek in die diskoers en relevante sosiale faktore. Deiktiese uitdrukkings kan egter ook op só 'n manier gebruik word dat die deiktiese sentrum na ander deelnemers oorgedra word, of na persone/plekke/ ens. wat in die narratief beskryf word. In die sin
is die deiktiese sentrum byvoorbeeld eenvoudig die persoon op die tyd en plek van die uiting. Maar veronderstel twee mense, onderskeidelik in Londen en Kaapstad, praat oor die telefoon. Wanneer die Londenaar sê:
is Londen die deiktiese sentrum; maar wanneer hy sê:
is Kaapstad die deiktiese sentrum. Wanneer ek 'n verhaal oor iemand anders vertel, sal die deiktiese sentrum waarskynlik na hulle verskuif. In die sin
word daar aanvaar dat die persoon oor wie daar gepraat word, die sentrum is, en dat "na links" nie na die spreker se links verwys nie, maar na die objek van die verhaal se links, met ander woorde, die persoon na wie daar as "hy" verwys word net voordat hy tien meter gehardloop het.

Daar kan tussen twee gebruike van deiksis onderskei word, naamlik simboliese en gebaarsdeiksis, sowel as niedeiktiese gebruike van dikwels deiktiese woorde. Gebaarsdeiksis verwys na deiktiese uitdrukkings waarvan die vertolking een of ander soort oudio-visuele inligting vereis. 'n Eenvoudige voorbeeld is wanneer daar na 'n voorwerp gewys word en die spreker daarna verwys as "hierdie" of "daardie". Die kategorie kan ook ander soorte inligting insluit, soos stemtoon, rigting waarin daar gekyk word, ens. Daarenteen vereis simboliese gebruik gewoonlik slegs basiese tydruimtelike kennis van die uitlating. Byvoorbeeld:
vereis dat daar gesien word watter vinger opgehou word, terwyl
slegs kennis van die huidige ligging vereis.

In die volgende sin
word "hierdie" niedeikties gebruik aangesien dit nie na enigiemand spesifiek verwys nie. Dit word eerder as 'n onbepaalde lidwoord gebruik, en kan net sowel met "'n" vervang word.


</doc>
<doc id="122564" url="https://af.wikipedia.org/wiki?curid=122564" title="A.D.W. Wolmarans">
A.D.W. Wolmarans

Andreas Daniel Wynand Wolmarans (noemnaam Danie, plaas Stompoorfontein, distrik Potchefstroom, Transvaal, 19 September 1857 – plaas Leeufontein, distrik Potchefstroom, 12 Julie 1928, Suid-Afrika) was ’n Transvaalse politikus, Unie-senator en vooraanstaande lid van die Nederduitsch Hervormde Kerk (NH Kerk).

Hy was 'n stukrag van die prokurasiekommissie wat gesorg het dat al die kerklike eiendom wat voor die vereniging van 1885 aan die NH Kerk behoort het, nie in die naam van die Verenigde (NH of G Kerk) oorgedra word nie. Hy was jare lank Volksraadslid van Transvaal, van 1907 tot 1910 lid van Transvaal se Hoër Huis en ná 1910 lid van die Unie-senaat.

Wolmarans was die vierde seun van Frederik Gerhardus Andreas Wolmarans (31 Julie 1812 – 5 Maart 1884) en Anna Eleonora Steyn (1828–1870). Hy was die kleinseun van F.G. Wolmarans van George wat die Groot Trek na Transvaal vergesel het, een van die ondertekenaars van die Sandrivierkonvensie in Januarie 1852 en 'n ywerige ondersteuner van kmdt. A.W.J. Pretorius.

Wolmarans het sy kinderjare op die familieplaas deurgebring en sy formele onderrig, waarvoor hy van rondreisende onderwysers afhanklik was, was maar eenvoudig. Later het verhuis na die distrik Pretoria, eers na Bapsfontein en later na die plaas Koffiefontein. Tydens die Eerste Vryheidsoorlog (1880-‘81) het hy gedien in die kommando van sy ouer broer, J.M.A. Wolmarans, gedurende die beleg van Potchefstroom.

 

Wolmarans het vir die eerste maal op die voorgrond gekom ná dié oorlog as een van die leidende figure in die geskil wat volg het op die amalgamasie van die NH Kerk en die NG Kerk. Eers was hy ten gunste van die vereniging van die twee kerke, maar later het hy ontnugter geraak oor die wyse waarop die amalgamasie bewerkstellig is. Hy het besluit die outonomie van die NH Kerk moes gehandhaaf word en het die vernaamste woordvoerder van die troue Hervormers geword. As sekretaris van die Prokurasiekommissie, 'n liggaam wat saamgestel is om die kerkeiendom tussen die strydende groepe te verdeel, het hy leweslank 'n belangrike rol in Transvaalse kerksake gespeel. Die huidige NH Kerk is grootliks gebou op die fondamente wat Wolmarans in die tydperk van 1885 tot 1890 gelê het. 

Terwyl Engeland omstreeks 1890 op staatkundig gebied op 'n susereiniteit oor die Transvaalse Republiek aanspraak gemaak het, het die Sinode van die Verenigde Kerk 'n artikel in sy Kerkwet gemaak waarin bepaal is dat iemand alleen as predikant in die Verenigde Kerk toegelaat kon word as hy vooraf aan die Kaap as sodanig gelegitimeer was. By so 'n legitimasie aan die Kaap moes elkeen met sy handtekening hom verbind om hom “aan de verordeningen der Nederduitsche Gereformeerde Kerk in Zuid-Afrika" (Kaapse Kerk) te hou, en as hy dit oortree hom “aan de uitspraken der bevoegde kerkelijke vergaderingen te onderwerp, wat weer niks anders kan beteken as die Kaapse Kerklike vergaderings nie. Hiermee het die Verenigde Kerk van Transvaal wat 'n onafhanklike Republiek was, hom onder die susereiniteit van die Kerk in die Kaapkolonie geplaas wat 'n Britse kolonie was, en hierteen was baie Transvalers heftig gekant.

Ds. H.S. Bosman van die Verenigde gemeente Pretoria en sy kerkraad het geweier om saam te werk om hierin 'n verandering te bring. Wolmarans het uit die kerkraad getree en die leiding geneem van die persone wat besware teen hierdie gang van sake gehad het. Hulle het op die algemene kerkvergadering van die Ned. Herv. of Geref. Kerk (Verenigde Kerk) van Mei 1890 besware ingedien, maar dit is van die hand gewys, terwyl besluit is om toe te sien dat die eiendomme van die Ned. Hervormde Kerk op naam van die Ned. Herv. of Geref. Kerk getransporteer word.

Op Vrydag 30 Mei 1890 het Wolmarans van die Registrateur van Akte verneem het dat die eiendomme van die Ned. Hervormde gemeente Pretoria op Maandag 2 Junie op naam van die Ned. Herv. of Geref. gemeente oorgetransporteer sou word. Hy het dadelik ingegryp en die Saterdagmôre met behulp van ene adv. Hollard by die hooggeregshof 'n hofbevel gevra om hierdie oortransportering te belet. Die hof het 'n voorlopige interdik toegestaan. Op 24 Junie het ds. Bosman in die hooggeregshof 'n beëdigde verklaring gemaak waarin hy onder meer gesê het dat deur die vereniging “hebben beiden de ‘Nederduitsch Hervormde Kerk' en de ‘Nederduitsch Gereformeerde Kerk' als aparte lichamen of rechtspersonen opgehouden te bestaan”. Op 5 Augustus het die hof egter uitspraak gelewer dat die eiendomme net op 'n ander naam oorgetransporteer kon word as die Ned. Hervormde gemeente daartoe opdrag sou gee. Die hof het dus aangeneem dat die Hervormde gemeente nog bestaan.

Intussen is in Julie maand van dieselfde jaar 'n kommissie van 10 gevorm waarvan Wolmarans die sekretaris was, wat prokurasies laat teken het om gemagtig te word om die regte van die Hervormdes landwyd te behartig wat aan die kerkvereniging meegewerk het maar besware gehad het om verder saam te werk. Hierdie prokurasies is deur meer as duisend manslidmate geteken, waarop die kommissie as 'n Prokurasiekommissie gekonstitueer is, en dadelik besware gemaak het teen die oortransportering van die eiendomme van die Ned. Hervormde Kerk op die naam van die Ned. Herv. of Geref. Kerk. Die Prokurasiekommissie het ds. Bosman en die kerkraad uitgenooi “om de vereeniging vaarwel te zeggen en op de Hervormde grondslagen voort te bouwen”, maar hulle het geweier, waarop ds. C.W. du Toit van Potchefstroom gevra is om na Pretoria te kom en 'n vergadering van die Hervormde manslidmate te lei.

Hierdie gemeentevergadering het op 24 Januarie 1891 op Derdepoort plaasgevind waar onder leiding van ds. Du Toit 'n nuwe kerkraad gekies is wat bestaan het uit ouderlinge Wolmarans, B.D. Esterhuizen, A.J.J. Botes, H.P. Geldenhuis, en diakens J.P.H. Dreyer, F.A. Smit, J.J.F. Brits, J.A. Duvenage en J.P. Prinsloo. Hulle is op Sondag 25 Januarie bevestig en Maandag is ds. Du Toit as konsulent benoem. Hierdie Kerkraad het dadelik op die eiendomme van die Hervormde gemeente Pretoria aanspraak gemaak, en dit was duidelik dat dit op 'n hofsaak sou uitloop.

Ook in verskillende ander gemeentes in Transvaal het hofsake gedreig en dit het gelyk asof dit op staatkundig gebied gevare kon meebring; daarom het pres. Paul Kruger dit nodig geag om op 25 Maart 1891 “als Christen en als Hoofd van den Staat” 'n rondskrywe aan die Hervormde Kerk, die Verenigde Kerk en die gemeentes onder die Prokurasiekommissie te rig en die kerklike voormanne tot 'n gemeenskaplike samespreking uitgenooi om langs vreedsame weg tot 'n oplossing te probeer kom. Hierdie konferensie het van 24 Augustus tot 4 September in Pretoria onder voorsitterskap van die president plaasgevind. Wat die beoogde doel betref, was dit 'n mislukking. Daar is wel 'n konsep opgestel vir 'n vreedsame skikking tussen die gemeentes waar eiendomskwessies was en die Hervormde Kerk het dit aangeneem, maar die Verenigde Kerk het dit verwerp sodat daar maar net een pad oopgebly het om tot 'n oplossing te kom, en dit was om na die hooggeregshof te gaan.

Die Kerkraad van die Hervormde gemeente Standerton (Trichardtsfontein) het dan ook in 1892 die Verenigde gemeente Standerton gedagvaar en geëis om hul eiendomme terug te gee. Dit was 'n toetssaak waaruit die goeie reg van die Hervormde Kerk moes blyk. Die uitspraak het op 5 Junie 1895 geval en was ten gunste van die Hervormde Kerk. Die hof het beslis dat die kerkvereniging ultra vires was; dus onwettig en die kerklike eiendomme dus nie van die Hervormde Kerk ontneem kon word nie. In 1895 het die Hervormde kerkraad van Rustenburg ook die kerkraad van die Verenigde Kerk gedagvaar, en daar is dieselfde uitspraak deur die hof gegee. Dit het dus bevestig dat ook in Pretoria die Hervormde Kerk die regmatige eienaar van Kerkplein met kerkgebou, die pastorie en al die ander eiendomme was. Maar tot 'n hofsaak het dit nie gekom nie, vermoedelik deur politieke oorwegings. Ds. Bosman en sy kerkraad was nou gewillig om te skik. Die Regering het Kerkplein vir £50 000 gekoop waarvan £12 500 aan die Hervormde Gemeente uitbetaal is en £37 500 aan die Ned. Herv. of Geref. gemeente, terwyl laasgenoemde nog 'n blok van vier erwe aan die Hervormde gemeente moes gee. Hierdie vier erwe is deur die kerkraad van die Hervormde gemeente vir 'n blok van vier ander erwe verruil, geleë op die hoek van Kerk- en Du Toitstraat waar die Hervormde kerkgebou nou nog op staan. Hoewel die Ned. Herv. of Geref. gemeente met hierdie transaksie meer as die Hervormde gemeente ontvang het, is dit vir laasgenoemde tog van baie groot betekenis, want dit het bewys dat die Hervormde gemeente die historiese reghebbende regspersoonlikheid was; dus die historiese gemeente wat in 1855 deur ds. Dirk van der Hoff gestig is, want dit was die Hervormde gemeente wat aan die regering transport van die Kerkplein moes gee. Die Kerkraad het op sy vergadering van 24 Mei 1899 'n kommissie benoem om namens die gemeente die transport aan die regering te verleen. Hierdie kommissie het bestaan uit die kerkraadslede Wolmarans, L.A.F.H. van Wouw, B.C. Lottering en diakens F.A. Smit en L.L. Steen. Die Registrateur van Akte het in verband hiermee alleen die Hervormde gemeente erken.

Sy kragtige persoonlikheid, asook die organisasie- en redenaarsvermoë wat hy aan die dag gelê het in die kerkgeskil ná 1885, het bygedra by tot sy verkiesing in 1888 as verteenwoordiger van die Pretoriase dorp en distrik in die Volksraad van die ZAR. Wolmarans, wat die familietradisie gehandhaaf en pres. S.J.P. Kruger gesteun het, is algaande beskou as die leier van die konserwatiewe element in die Volksraad. Ten tyde van die Jameson-inval het hy die rang van veldkornet beklee en 'n afdeling teen die invallers gelei. 

Ná sy broer, J. M. A. Wolmarans, se dood in 1899, is Wolmarans gekies om die vakature in die uitvoerende raad te vul en einde Mei 1899 het hy Kruger na die Bloemfontein-konferensie vergesel.

Gedurende die eerste maande van die Tweede Vryheidsoorlog is hy benoem tot voorsitter van 'n sentrale komitee wat in beheer was van die aankoop, opkommandering en uitdeel van goedere en perde vir die kommando's aan die front. In Maart 1900 het die regerings van die twee republieke, die ZAR en Oranje-Vrystaat, besluit om 'n deputasie oorsee te stuur om buitelandse arbitrasie in Suid-Afrika te probeer verkry. Dit sou, na gehoop is, lei tot 'n staking van vyandelikhede sonder die prysgawe van republikeinse onafhanklikheid. As verteenwoordiger van die Transvaal het Wolmarans vir Abraham Fischer, leier van die deputasie, en C.H. Wessels, die verteenwoordiger van die Oranje-Vrystaat, op hierdie sending vergesel. Die deputasie se pogings in Nederland (in April), die Verenigde State van Amerika (van Mei tot Julie) en Frankryk, Duitsland en Rusland (in Augustus 1900) was vrugteloos. In Julie 1900 het Wolmarans die Transvaalse regering-te-velde op Machadodorp in kennis gestel weinig hoop bestaan om enige buitelandse moondheid te oorreed om in die oorlog in te meng en dat hy na sy land wou terugkeer. Maar die regering het hom opdrag gegee om in Europa te bly. 

Daarop vestig hy hom in Villa Nova in Scheveningen, naby Den Haag, waar sy vrou en sommige van sy kinders in Maart 1901 by hom aangesluit het. Hy het deurgaans noue kontak met pres. Kruger gehandhaaf, vanaf dié se aankoms in Europa in November 1900. Gedurende die eerste maande van 1902 het Wolmarans, vergesel van Wessels, 'n tweede reis na die VSA onderneem in 'n vergeefse poging om die pas verkose president, Theodore Roosevelt, te oorreed om in Suid-Afrika te arbitreer. Terselfdertyd het hy by die Nederlandse premier, dr. Abraham Kuyper, aangedring om as bemiddelaar op te tree. Die deputasie se pogings is belemmer deur die lede se gebrek aan diplomatieke ervaring, deur die geskille wat tussen Wolmarans enersyds en Fischer en Wessels andersyds ontstaan het, en weens die onenigheid tussen Wolmarans en dr. W.J. Leyds, Transvaal se buitengewone gesant in Europa. Maar die grondrede vir die mislukte sending was die houding van die regerings van die verskillende state wat besoek is.

Die Britse owerheid het Wolmarans eers in Januarie 1903 toegelaat om na Transvaal terug te keer en begin hy onmiddellik 'n prominente rol speel in die oprigting van CNO-skole en die stigting van 'n politieke party vir die Boere. In Januarie 1905 word hy verkies tot die hoofbestuur van Het Volk, hoewel hy nie sy volle steun toegesê het nie aan die versoeningsbeleid van die partyleier, genl. Louis Botha. Nadat Transvaal verantwoordelike bestuur gekry het, het hy in 1907 lid van die benoemde wetgewende raad geword en voortgegaan om menings te lug wat nie met die partyleiers s’n ooreengestem het nie. Die Transvaalse Onderwyswet (1907) van genl. J.C. Smuts het byvoorbeeld nie sy goedkeuring weggedra nie; die pogings om 'n hegter eenheid tussen die vier Suid-Afrikaanse kolonies teweeg te bring ook nie. 

In 1910 is Wolmarans verkies as een van Transvaal se verteenwoordigers in die Uniesenaat, 'n amp wat hy tot sy dood beklee het. Wolmarans het genl. J.B.M. Hertzog in sy twis met genl. Botha in 1912 gesteun en lid van die Nasionale Party geword met die stigting daarvan in 1914. Tydens die rebellie van 1914, wat volgens hom niks meer was as 'n protes teen die regering se besluit om Duits-Suidwes-Afrika binne te val nie, het hy die regering sy dienste aangebied om nog bloedvergieting te voorkom, maar Botha het sy aanbod van die hand gewys. 

In 1919, ná die einde van die Eerste Wêreldoorlog, was Wolmarans 'n lid van die Vryheidsdeputasie, onder leiding van Hertzog, wat Europa besoek het in 'n vergeefse poging om die vryheid van die voormalige Boererepublieke te herwin. Hy het gekant gebly teen die erkenning van Afrikaans as een van die amptelike tale van die Unie omdat hy van mening was dat Nederlands een van die ampstale moes bly tot Afrikaans genoeg ontwikkel het om hom teen Engels te kan handhaaf. 

Wolmarans is op sy plaas Koffiefontein in die distrik Pretoria begrawe. Dokumente en 'n privaat argief betreffende Wolmarans se lewe en werk verkeer in die NH Kerkargief, Pretoria, en in die S.P. Engelbrecht-versameling. Die S. P. Engelbrecht-museum bevat 'n versameling persoonlike artikels van Wolmarans en sy kinders, asook 'n olieverfportret deur Théreze van Duyl-Schwartze (Amsterdam, 1901). Daar is 'n houtskoolskets van Wolmarans deur Antoon van Welie (Londen, 1902) in die Oorlogsmuseum in Bloemfontein, en fotografiese portrette in die argief in Pretoria.

Die eerste deel van sy Kerkhistorische feiten, bydrage tot de kennis der Ned. Herv. Kerk in Zuid-Afrika het in 1919 in Amsterdam en Pretoria verskyn. 'n Tweede deel het daarop gevolg: Kerkhistorische feite. Antwoord op 'Een terugblik' van ds. H.S. Bosman, wat in 1924 in Pretoria gepubliseer word.

Wolmarans is op 26 Mei 1877 getroud met Anna Cornelia Sophia Elizabeth Prinsloo. Uit die huwelik is twaalf kinders gebore, van wie vier seuns en vier dogters hul vader oorleef het. Ná die dood van sy eerste vrou op 9 Augustus 1909, het Wolmarans op 25 April 1911 getrou met Susara Maria Margaretha Roos, die weduwee van Antonie Philippus Erasmus. Uit hierdie huwelik is een seun, Willem Maarten, op 14 Julie 1912 gebore. 

Volgens F.G.M. du Toit in die "Suid-Afrikaanse Biografiese Woordeboek", was Wolmarans “'n vasberade, koppige, wêreldwyse man, 'n kragtige, vaardige spreker en 'n uitmuntende organiseerder ... (Hoewel) hy 'n redelik belangrike openbare figuur gebly het, het sy invloed ná die (Tweede Vryheidsoorlog) aanmerklik afgeneem. Hy het 'n mate van invloed verloor vanweë sy gedwonge afwesigheid uit Suid-Afrika in die tydperk 1900 tot 1903, en hy is oorreed om 'n setel in die Senaat te aanvaar om sy aandag af te lei van die hoofstroom in die politiek, waar sy sterk, konserwatiewe standpunte onwelkom was. Hoewel hy later 'n redelik prominente rol in die Nasionale Party gespeel het, het hy nooit sy vooroorlogse politieke invloed herwin nie. In die NH Kerk bly hy egter sy invloed handhaaf."



</doc>
<doc id="122565" url="https://af.wikipedia.org/wiki?curid=122565" title="Bezuidenhoutsvallei">
Bezuidenhoutsvallei

Bezuidenhoutsvallei is 'n voorstad van Johannesburg, Suid-Afrika. Dit staan in Engels bekend as "Bezuidenhout Valley" of kortom Bez Valley. Dit word in die noorde begrens deur Observatory en in die suide deur Kensington. In die weste grens dit aan Judith's Paarl en in die ooste aan Dewetshof. 

Op 20 September 1861 het Frederik Jacobus Bezuidenhout die grond (die plaas Doornfontein) waarop die voorstad vandag geleë is, van die weduwee van die oorspronklike eienaar, B.P. Viljoen, gekoop en sy naam aan die gebied verleen. Dit lê tussen 'n lang heuwel wat bekend is as Observatory in die noorde en die Kensingtonrif in die suide. Voor die Tweede Vryheidsoorlog (1899–1902) was die vrugbare vallei 'n beesplaas. In die middel daarvan het die water van Johannesburg-Sentraal ooswaarts deur 'n moeras gevloei, wat in alle seisoene oortrek van die gras was. Maar 10 jaar later was daar duisende huisdakke waarvan die water afgeloop het. Die donga het by 10de Straat begin en binne twee jaar vergroot tot by Eerste Straat. 

Tydens die oorlog, toe die vallei onbewoon was, het die Britse troepe dit as 'n skietbaan gebruik met die gewere wat van Kensington af op teikens op Observatoryheuwel geskiet het. Aan die voet van die heuwel, naby Gillooly's Farm, het die geskiedkundige Bezuidenhout-opstal gestaan met 'n laning okkerneutbome, die enigste van hul soort in Johannesburg. Destyds was die heuwels oortrek van die wildepruimbome. Daarvan het niks oorgebly nie.



</doc>
<doc id="122568" url="https://af.wikipedia.org/wiki?curid=122568" title="Hermanus Bosman">
Hermanus Bosman

Ds. Hermanus Stephanus Bosman (plaas Sterkfontein, distrik Victoria-Wes, Kaapkolonie, 23 Junie 1848 Pretoria, Suid-Afrika, 3 Junie 1933) was predikant in die Nederduitsch Hervormde en Nederduitse Gereformeerde Kerk.

Bosman was die seun van Abraham François Bosman, wat getroud was met sy kleinniggie Anna Debora Bosman. Hy gebore naby die huidige Merriman in die distrik Victoria-Wes. Toe hy vier jaar oud was, het sy ouers Potchefstroom toe verhuis, waar hy later twee of drie jaar lank skoolgegaan het by Hendrik van der Linden, 'n gebore Nederlander. Daarna het hy derde klerk in die winkel van O.W.A. Forssman op die dorp gbeword.

Op aanbeveling van Van der Linden het ds. Andrew Murray, destyds predikant van die NG gemeente Worcester, wat op besoek in die ZAR was, op 'n dag in Junie 1862 die winkel binnegestap en die jong klerk genooi om saam met hom Kaap toe te gaan om vir die evangeliebediening opgelei te word. In sy ouerhuis het ds. Murray 'n kort afskeidsdiens oor die woorde “en Abraham offerde Isaac” gelei.

Die volgende agt jaar het Bosman as 't ware deel geword van die huisgesin van ds. en mev. Andrew Murray, eers op Worcester, waar hy in die skool bygewoon het van A.N. Rowan, later inspekteur van skole, weer in die laagste klas moes begin, en later in Kaapstad, waar ds. Murray in 1864 sy bediening in die Groote Kerk aanvaar het. Met steun uit die Murrayfonds het hy vyf jaar gratis onderwys aan die ou Suid-Afrikaanse Kollege (voorloper van die Universiteit van Kaapstad) ontvang en in 1870 die destydse sertifikaat in wetenskap en lettere (B.A.) in die tweede klas behaal.

In 1869 het hy die admissie-eksamen tot die kweekskool op Stellenbosch afgelê. Al het hy oneindig veel te danke gehad aan sy geestelike vader, ds. Andrew Murray, deur wie sy teologiese insigte ook blywend beïnvloed is, het hy tog die bande met sy ouerhuis stewig gehou.

Ná sy vader se dood op 4 Maart 1865, was dit vir hom moontlik om sy moeder dadelik op te soek nie; ná haar tweede huwelik (met Sarel Petrus du Toit) het Bosman sy moeder vir die eerste keer in 1870 op Kransfontein in die distrik Rustenburg, waarheen sy verhuis het, besoek en het hy ook vir die eerste maal in Pretoria gekom. In Oktober 1870 het hy na die kweekskool gegaan, maar ’n ná jaar het prof. John Murray, ds. Andrew Murray se broer, hom oorreed om aan die Stellenbosch Gymnasium (later Victoria-kollege en eindelik Universiteit Stellenbosch) 18 maande lank in wiskunde klas te gee.

Einde 1873, ná voltooiing van sy studie aan die kweekskool, het prop. Bosman in Edinburgh ses maande lank voorlesings bygewoon aan die kweekskool van die Skotse Vrye Kerk, aan die Universiteit van Edinburg, en vier maande aan die universiteite van Utrecht en Leiden. Hy het sy studiereis afgesluit met 'n toer deur Duitsland en besoeke aan verskillende sendingstigtings en teologiese skole in Europa.

Einde Oktober 1875 was prop. Bosman terug in Kaapstad waar hy op 18 November 1875 tot die evangeliebediening in die NG Kerk toegelaat is. Toe hy beroep word na die NH gemeente Pretoria, wat toe reeds vyf jaar vakant was ná die vertrek van ds. A.J. Begemann, het prop. Bosman die beroep aanvaar ná raadpleging met prof. John Murray en N. J. Hofmeyr, sy hoogleraars aan die Stellenbosse Kweekskool.

Gedurende 'n halfeeu wat as 'n veelbewoë tydperk in die geskiedenis van land en volk aangeteken staan, sou ds. Bosman van 21 Junie 1876 tot 17 Julie 1926 as predikant in Pretoria staan, eers van die NH. Kerk en ná die Transvaalse kerkvereniging van Desember 1885, waaraan hy aktief deelgeneem het, as leraar van die NH of G gemeente. Gedurende sy bediening is in Pretoria met die groei van die kerk die een gemeente ná die ander afgestig, waarvan agt ná die Tweede Vryheidsoorlog: Erasmus (1905), Eloffsdal (1908), Magaliesberg (1910), Krokodilrivier (1914), Premiermyn (1920), Pretoria-Oos (1920), Daspoort (1922) en Pretoria-Wes (1925). By sy aftrede in 1926 is bereken dat ds. Bosman gedurende 'n halfeeu sowat 15 000 kinders gedoop, 6 800 lidmate belydenis laat doen het, en 3 000 pare in die huwelik bevestig het.

Ds. Bosman se invloed het ook op die Transvaalse platteland gegeld. So was hy byvoorbeeld van 1880 tot 1890 predikant van die herderlose NG gemeente Waterberg, wat reeds in 1860 gestig is, maar eers in 1890 sy eerste eie leraar kon verwelkom. Dat die sterke en waardige persoonlikheid van ds. Bosman met sy besoeke as konsulent op die Waterbergers 'n diepe en heilsame invloed gehad het, val nie te betwyfel nie. Hy is die predikant oor wie die ouer mense dekades later nog hul ouers hoor gesels het.

In November 1879 het sy beskrywingspunt in die Hervormde Kerl se sinode as die eerste stap tot die aanstelling van die verenigingskommissie van die NH en die NG Kerk gedien. Van die eerste verenigde sinode (dié van die NH of G Kerk) was hy assistent-skriba; in 1892 het hy scriba synodi geword en van 1903 tot 1912 was hy moderator. Ten behoewe van die kerk het hy op eie verantwoordelikheid in 1892 die blad De Vereeniging opgerig en dit geredigeer tot die sinode dit in 1897 as amptelike blad oorgeneem het.

Hy het steeds 'n yweraar vir kerkvereniging gebly (dié kerk tussen die NG Kerke in die vier kolonies van Suid-Afrika) en het in Augustus 1905 op Colesberg deelgeneem aan die voorbereidende stappe. Op die eerste vergadering van die Raad van NG Kerke (Raad der Kerken) in 1907 is hy tot ondervoorsitter en op die tweede, in 1909, tot voorsitter gekies. In 1923 was hy weer voorsitter.

Pas twee maande ná sy aankoms in Pretoria het ds. Bosman 'n skool behartig, eers in die konsistorie en later in die kerkie op Kerkplein. Vir dogters het hy, volgens die voorbeeld van ds. Andrew Murray in die Kaapkolonie, in 1877 met die steun en goedkeuring van die algemene kerkvergadering van die NH Kerk, die Prospect Seminary opgerig met Engels as voertaal en dames uit die VSA as die eerste onderwyseresse. In November 1881 is hierdie skool vervang deur die gemengde Ebenhaeser-kosskool, met ruimte vir 300 seuns en dogters. Van 1879 tot die einde van die Britse bewind in 1881 het ds. Bosman waargeneem as superintendent van onderwys in Transvaal.

Ná die Driejarige Oorlog het ds. Bosman en sy eggenote hul pastorie afgestaan en kon op 4 Februarie 1904 daarin die Eendrachtschool, een van die skole vir Christelik-nasionale onderwys (CNO), geopen word, met ds. Bosman as die eerste voorsitter van die skoolbestuur. Ná die Tweede Vryheidsoorlog was hy die baanbreker en kampvegter vir CNO-skole en voorsitter van die CNO-hoofkommissie. Ten tyde van die totstandkoming van die Unie van Suid-Afrika en die aanvaarding van taalgelykheid in die Grondwet, het hy hom by twee geleenthede sterk uitgespreek ten gunste van die handhawing van sy taalregte deur die Afrikaner, veral op onderwysgebied: Onze rechten: toespraak voor gelijke taalrechten (Pretoria, 1910), 'n toespraak op die Taalbond-prysuitdeling van 11 Maart 1910, en sy rede op 18 September1910 ná die eerste algemene verkiesing in die Unie (in Pretoria in 1910 gedruk). In Desember 1913 is hy benoem as lid van die Laurence-kommissie insake hoër onderwys in die Unie van Suid-Afrika en ontvang op 27 November 1920 van die Universiteit van Suid-Afrika die eregraad D.D. Hy het ook meegewerk aan die oprigting, deur die kerkraad van sy gemeente, van die Sonop-tehuis vir manstudente aan die Transvaalse Universiteitskollege (nou die Universiteit van Pretoria) en het van 1916 tot 1920 as eerste voorsitter van die bestuur gedien.

In baie opsigte was hy 'n omstrede figuur wat in baie geskiedkundige gebeure 'n persoonlike aandeel gehad het. Hy was die eerste wat 'n vereniging tussen die NH en NG Kerk voorgestel het en het hom met volle oorgawe daarvoor beywer. Hy het sukses behaal, maar ook baie onmin gesaai. In die bitter stryd wat gevolg het oor die amalgamasie van die kerke, die latere hofsake oor eiendomme en die prokurasiekommissie hy midde-in alles gestaan. Hy het nie veel geskryf nie, maar het tog meermale na die pen moet gryp om in brief of brosjure sy standpunt sterk en onomwonde te stel. In "De Volksstem" het hy 'n reeks artikels (Januarie–Februarie 1889) geskryf oor “De leerkwestie”, waarin hy beweer het dat die verskil tussen die twee kerke hoofsaaklik 'n leerkwessie is. Daarop antwoord ds. M.J. Goddefroy, wat in 1885 as enigste predikant in die NH Kerk agtergebly het, met "De Kerkwestie niet een leer- maar een levenskwestie" (Potchefstroom, 1890), waarin hy aangevoer het dat die verskil eerder berus op 'n lewenshouding, naamlik van verengelsing op kerklik-kulturele gebied by die NG Kerk.

Ds. Bosman se deels outobiografiese werk, "Een terugblik", wat hy in 1923 uitgegee het, weerspieël die stormagtige jare wat hy in Transvaal op kerklike gebied beleef het. Sy optrede tydens die anneksasie van die ZAR in 1877 het 'n grief gelaat by baie mense wat ds. Bosman se houding as pro-Engels beskou het. Op hierdie beskuldiging wat hom onder meer as neweproduk van kerklike geskille deur manne soos A.D.W. Wolmarans en C.J. Joubert ten laste gelê is, het ds. Bosman in sy geskrif "Mijn antwoord" (Pretoria, [1925?]) gereageer. Dieselfde beswaar teen hom kom, ten spyte van sy sterk steun ná 1902 vir die CNO-beweging en die handhawing van die taalregte van die Afrikaner, het weer ter sprake gekom toe tydens die Rebellie van 1914 stryd in sy gemeente ontstaan het. Afgesien hiervan het hy die welvaart van sy volk op die hart gedra en met sy onvermoeide werkywer veel beteken vir sy mense in vrede en in oorlog. Saam met die kerk van sy tyd, saam met leiers soos genls. Louis Botha en Jan Smuts wat sy persoonlike vriende was, het hy geskiedenis help maak. Selfs by diegene wat van hom verskil het, het hy deur sy waardige persoon en besliste optrede respek ingeboesem. Gedurende 'n halwe eeu en meer het hy in Transvaal in die brandpunt van die stryd gebly vir wat hy as reg en Christelik beskou het.

Ná sy legitimering in die Kaap en voor sy vertrek na die ZAR, is hy op 21 Desember 1875 op Stellenbosch in die huwelik bevestig met Aletta Hendrina Faure, dogter van Jacobus Christiaan Faure, die oudste seun van dr. Abraham Faure, en Johanna Henrietta Knobel. Uit dié huwelik is nege kinders gebore.



</doc>
<doc id="122570" url="https://af.wikipedia.org/wiki?curid=122570" title="Vroeteltol">
Vroeteltol

'n Vroeteltol (Engels: "fidget spinner") is 'n speelding wat oorspronklik bedoel was vir kinders wat sukkel om stil te sit en te veel vroetel. Kinders wat met die tol speel sal dan nie op 'n stoel ry of herhaaldelik op 'n balpuntpen kliek nie. Party mense (soos onderwysers) glo egter dat die speelding eerder kinders se aandag aftrek. Vir die rede word dit in baie skole verbied.

'n Vroeteltol bestaan uit 'n draaiskyf met 'n laer ("bearings") wat twee of meer punte (uitsteeksels) het. Die laer in die middel word tussen die duim en wysvinger vasgeknyp. Deur dit met 'n ander vinger te stoot, begin dit in die rondte tol. Daar is gewoonlik 'n gewiggie aan die punte, dikwels ook in die vorm van 'n laer. Hierdie gewiggies kan gewoonlik nie self draai nie, maar verseker dat die tol langer aanhou spin. Soos dit draai maak dit 'n zoem- of ratelende geluid. Hierdie tolle kom in verskeie vorme en groottes voor. Sommige het selfs liggies wat in die donker flikker.

Die vroeteltol is in 1993 deur die Amerikaner Catherine Hettinger bedink en het aanvanklik goed verkoop. Nadat die patent daarop verstryk het, het dit meer as 20 jaar later weer te voorskyn gekom. In 2017 het die gier soos 'n veldbrand onder skoolkinders van Amerika na Europa en die res van die wêreld versprei.

Die tolle kan help om spanning te verlig en is moontlik selfs voordelig vir kinders met outisme, angstigheid of aandaggebrek-hiperaktiwiteitsteuring. Jong kinders kan egter verstik as hulle die tol, onderdele daarvan, of brokstukke as dit breek, insluk.



</doc>
<doc id="122576" url="https://af.wikipedia.org/wiki?curid=122576" title="Indusvalleibeskawing">
Indusvalleibeskawing

Die Indusvalleibeskawing was ’n beskawing uit die Bronstydperk (3300–1300 v.C.) in hoofsaaklik die noordwestelike streke van Suid-Asië, van wat vandag Noordoos-Afganistan tot Pakistan en Noordwes-Indië is. Saam met Antieke Egipte en Mesopotamië was dit een van drie vroeë beskawings van die Ou Wêreld en, van die drie, die mees uitgestrekte. Dit het floreer in die vallei van die Indusrivier, wat deur die hele lengte van Pakistan vloei, en aan ’n stelsel van riviere wat eens deur die streek gekronkel het.

Die verdroging van die streek in die 3de millennium v.C. kon die rede gewees het vir die aanvanklike verstedeliking wat met die beskawing verbind word, maar kon ook eindelik gelei het tot die beskawing se ondergang en die verspreiding van die bevolking ooswaarts.

Op sy hoogtepunt kon die beskawing meer as 5 miljoen bewoners gehad het. Hulle het nuwe tegnieke in handwerk en metallurgie ontwikkel. Die Indus-stede was bekend vir hul stedelike beplanning, huise van gebakte stene, uitgebreide dreineringstelsels, watertoevoerstelsels en groepe groot, nieresidensiële geboue.

Die Indusvalleibeskawing is ook bekend as die Harappabeskawing, genoem na Harappa, die eerste van die terreine in die gebied wat in die 1920's uitgegrawe is in wat toe bekend was as die Pandjab-provinsie van Brits-Indië (nou Pakistan). Die ontdekking van Harappa en kort daarna Mohenjo-Daro was die hoogtepunt van werk wat in 1861 begin het met die stigting van die Argeologiese Opname van Indië. Uitgrawings van terreine in Harappa duur reeds sedert 1920 voort, met belangrike deurbrake so onlangs as 1999.

Die vroeë Harappa-kulture is voorafgegaan deur plaaslike Neolitiese landboudorpe, waarvan die inwoners na die vallei getrek het. In 1999 was reeds meer as duisend stede en nedersettings gevind, waarvan 96 uitgegrawe is – hoofsaaklik in die omgewing van die Indus- en die Ghaggar-Hakra-rivier en hul sytakke.

Die Indusvalleibeskawing (IVB) het groot dele van Pakistan, Wes-Indië en Noordoos-Afganistan beslaan. Dit het gestrek van Balochistan in Pakistan in die weste tot Uttar Pradesh in die ooste, Noordoos-Afganistan in die noorde en Maharashtra in die suide. Vanweë die geografie van die Indusvallei was die beskawings wat daar ontstaan het, in baie dieselfde situasie as dié in Egipte en Peru, met ryk landbougrond wat omring is deur hooglande, woestyn en die oseaan. Ander, afgeleë nedersettings is gevind tot in Turkmenistan. Die meeste was aan riviere geleë, maar ook aan die antieke seekus, soos Balakot, en op eilande, soos Dholavira.

Dit het floreer in die bekkens van die Indusrivier, wat in die lengte deur Pakistan vloei, en aan ’n stelsel standhoudende riviere wat hoofsaaklik deur moesonreëns gevoed is en wat eens in die nabyheid van die seisonale Ghaggar-Hakrarivier in Noordwes-Indië en Oos-Pakistan gevloei het.

Volgens sommige argeoloë is meer as 500 Harappa-terreine ontdek aan die uitgedroogde rivierbeddings van die Ghaggar-Hakrarivier en sy sytakke, in teenstelling met net sowat 100 aan die Indus en sy sytakke; hulle dink dus die naam "Indus-Ghaggar-Hakra-" of "Indus-Saraswati-beskawing" is meer gepas. Ander glo daar was geen latere nedersettings in die Ghaggar-Hakra-woestyngebied wat die antieke terreine versteur het nie en dit is hoekom daar meer ongerepte terreine in dié gebied ontdek is.

Die ruïnes van Harappa is in 1842 deur Charles Masson beskryf in sy "Narrative of Various Journeys in Balochistan, Afghanistan, and the Punjab", waar inwoners gepraat het van ’n antieke stad wat sowat 41 km lank is. In 1856 het Alexander Cunningham, later direkteurgeneraal van die argeologiese opmeting van Noord-Indië, Harappa besoek waar die Britse ingenieurs John en William Brunton die spoorlyn van die Oos-Indiese Spoorwegmaatskappy tussen die stede Karachi en Lahore aangelê het. 

John het geskryf nadat hy baie gedink het oor waar hulle ballas vir die spoorlyn kon kry, het hy gehoor van die ruïnes van ’n antieke stad met die naam Brahminabad naby die spoorlyn. Toe hy die stad besoek, het hy baie stene gevind en, oortuig daarvan dat daar ’n groot steengroef was, is al die stene gebruik vir die maak van ballas. 

’n Paar maande later het sy broer William se spoorlyn gevorder tot by ’n ander antieke stad, waarvan stene reeds deur dorpenaars van die nabygeleë Harappa gebruik is. Hierdie stene is gebruik vir ballas vir die lyn tussen Karachi en Lahore.

In 1872 tot '75 het Cunningham die eerste Harappa-seël gepubliseer. In 1912 is nog soortgelyke seëls deur John Faithfull Fleet ontdek, en dit het gelei tot ’n argeologiese veldtog onder sir John Hubert Marshall. Hy en ander het in 1921 opgrawings in Harappa begin doen en geboue en artefakte van ’n antieke beskawing ontdek. Kort hierna is soortgelyke ontdekkings by Mohenjo-Daro gedoen. Teen 1931 was ’n groot deel van Mohenjo-Daro opgegrawe, maar opgrawings het voortgeduur tot in 1944. 

Ná onafhanklikwording is die grootste deel van die uitgrawings geërf deur Pakistan, waar die meeste terreine geleë was. Opgrawings van hierdie tyd af sluit in dié in 1949 onder Wheeler, die argeologiese raadgewer vir die Pakistanse regering. 

Buiteposte van die Indusvalleibeskawing is opgegrawe so ver wes as Sutkagan Dor in Balochistan, Pakistan, so ver noord as Shortugai in die huidige Afganistan, so ver oos as Alamgirpur, Uttar Pradesh in Indië, en so ver suid as Malwan, in die moderne Surat in Indië.

In 2010 het groot vloede Haryana in Indië getref en die argeologiese terrein Jognakhera verwoes waar kopersmeltoonde van amper 5 000 jaar gelede ontdek is. Die terrein van die Indusvalleibeskawing is getref deur water van byna 3 m hoog toe die Sutlej Yamuna-kanaal oorvloei.

Die stede van die Indusvalleibeskawing het "sosiale hiërargieë, ’n skryfstelsel, groot beplande stede en langafstandhandel gehad, wat maak dat argeoloë hulle beskou as ’n volwaardige 'beskawing'". Die middelfase van die Harappa-beskawing het geduur van omstreeks 2600 tot 1900 v.C. Met inbegrip van die voorloper- en opvolgerbeskawings – die Vroeë en Laat Harappa onderskeidelik – het die hele Indusvalleibeskawing vermoedelik geduur van die 33ste tot die 14de eeu v.C.

Verskeie indelings word gebruik vir die tydperk van die Indusvalleibeskawing. Die algemeenste is die Vroeë, Ontwikkelde en Laat Harappa-fases. Volgens ’n alternatiewe benadering deur Shaffer word die breë Indusvalleitradisie in vier eras verdeel, die Voor-Harappa (vroeë kospoduserende era) en die Regionalisasie-, Integrasie- en Lokalisasie-era, wat min of meer ooreenstem met die Vroeë, Ontwikkelde en Laat Harappa.

Mehrgarh is ’n Neolitiese (7000 v.C. tot c. 2500 v.C.) terrein wes van die Indusvallei, naby die hoofstad van die Kacchi-distrik in Pakistan, op die Kacchi-vlakte naby Balochistan. Volgens Ahmad Hasan Dani, emeritus professor van die Quaid-e-Azam-universiteit in Islamabad, het die ontdekking van Mehrgarh "die hele begrip van die Indusvalleibeskawing verander. Daar het ons die hele sekwensie, reg van die begin van die gevestigde dorpslewe af." Mehrgarh is een van die vroegste terreine met bewyse van landbou- en veeboerdery in Suid-Asië. Volgens Parpola het dié kultuur na die Indusvallei migreer en die Indusvalleibeskawing geword.

Mehrgarh is beïnvloed deur die Nabye Oosterse Neolitikum, met ooreenkomste wat graanvariëteite, vroeë fases van landbou, pottebakkersware, ander argaeologiese artefakte, sommige plante en tropdiere betref. Gallego Romero et al. (2011) merk op "die vroegste bewyse van beesboerdery in Suid-Asië is uit die Indusrivier-terrein Mehrgarh en dateer van 7 000 jaar gelede."

Die Vroeë Harappa-Ravi-fase, wat genoem is na die nabygeleë Ravirivier, het geduur van omstreeks 3300 tot 2800 v.C.. Dit is verwant aan die Hakra-fase van die Ghaggar-Hakra-riviervallei in die weste, en was voor die Kot Diji-fase (2800–2600 v.C., Harappa 2), wat genoem is na ’n terrein in Noord-Sindh, Pakistan, naby Mohenjo-Daro. Die vroegste voorbeelde van die Indusskrif dateer van die 3de millennium v.C.

Handelsnetwerke het hierdie kultuur verbind met verwante streekkulture en verafgeleë bronne van grondstowwe, onder meer vir die maak van krale. In dié tyd het dorpenaars verskeie gewasse begin groei, onder meer ertjies, sesamsaad, dadels en katoen, en verskeie diere makgemaak, soos die waterbuffel. Vroeë Harappa-gemeenskappe het teen 2600 v.C. groot stedelike sentrums geword, en toe het die Ontwikkelde Harappa-fase begin. 

Volgens Giosan et al. (2012) het die stadige suidwaartse beweging van die moesonreëns oor Asië die Indusvalleidorpe aanvanklik in staat gestel om te ontwikkel deur die oorstroming van die Indus en sy sytakke te tem. Vloedondersteunde landbou het gelei tot groot landbousurplusse, wat weer die ontwikkeling van die stede tot gevolg gehad het. Die IVB-inwoners het nie besproeiingstelsels ontwikkel nie en op die seisoenale moesonreëns staatgemaak wat tot somervloede gelei het. Brooke merk verder op die ontwikkeling van gevorderde stede het saamgeval met ’n afname in reënval, wat kon aanleiding gegee het tot ’n reorganisering in groter stedelike sentrums.

Volgens J.G. Shaffer en D.A. Lichtenstein was die Ontwikkelde Harappa-beskawing ’n "vermenging van die Bagor-, Hakra- en Kot Diji-tradisies of "etniese groepe" in die Ghaggar-Hakra-vallei op die grense van Indië en Pakistan".

Teen 2600 v.C. het die Vroeë Harappa-gemeenskappe verander in groot stedelike sentrums soos Harappa, Ganeriwala en Mohenjo-Daro in die hedendaagse Pakistan en Dholavira, Kalibangan, Rakhigarhi, Rupar en Lothal in Indië. Meer as 1 050 stede en nedersettings is al ontdek, hoofsaaklik in die algemene omgewing van die Indus en sy sytakke.

’n Gesofistikeerde en tegnologies gevorderde stedelike kultuur is te bespeur in die Indusvalleibeskawing. Dit het gesorg vir die eerste stedelike sentrums in die streek. Die gehalte van stedelike beplanning is hoog en dit is duidelik die doeltreffende munisipale regerings het groot waarde geheg aan higiëne of, alternatiewelik, toegang tot die middele vir godsdiensrituele.

Soos gesien kan word in Harappa, Mohenjo-Daro asook in Rakhigarhi, wat onlangs gedeeltelik opgegrawe is, het die beplanning die wêreld se eerste bekende stedelike sanitasiestelsels ingesluit. In die stad het individuele huise of groepe huise water uit putte gekry. Uit ’n kamer wat lyk of dit vir bad en was gebruik is, is afloopwater na bedekte dreine laat loop wat langs die groot strate voorgekom het. Toegang tot huise is net verkry vanaf binnehowe en kleiner lane. Die huisplanne in sommge hedendaagse dorpe in die streek stem steeds ooreen met dié van Harappa.

Die riool- en dreineringstelsels van die antieke Indusbeskawing was ver meer gevorderd as dié wat in daardie tyd in die Midde-Ooste aangetref is, en selfs meer doeltreffend as dié in baie streke van die hedendaagse Pakistan en Indië. Die gevorderde landbou van die bewoners kan gesien word in hul indrukwekkende skeepswerwe, graanskure, pakhuise, steenplatforms en beskermingsmure. Die enorme mure van die Indusstede het die inwoners waarskynlik teen vloede beskerm en het dalk ook militêre konflik ontmoedig.
Debatte word steeds gevoer oor die doel van die Indusvestings. In teenstelling met die ander beskawings van dié tyd, Antieke Egipte en Mesopotamië, is geen groot monumente gebou nie. Daar is geen duidelike bewyse van paleise of tempels nie, ook nie van konings, leërs of priesters nie. Sommige strukture lyk of hulle graanskure kon wees. In Mohenjo-Daro is ’n enorme bad ontdek wat ’n openbare bad kon gewees het. Hoewel die vestings ommuur was, is dit glad nie duidelik dat dit ter wille van verdediging was nie. Dit kon gebou gewees het om vloedwater weg te keer.

Dit lyk of die meeste stadsinwoners handelaars en ambagslui was wat in goed gedefinieerde buurte gewoon het saam met ander mense in dieselfde beroep. Materiale van verafgeleë plekke is in die stede gebruik vir die maak van seëls, krale en ander voorwerpe. Onder die artefakte wat ontdek is, was pragtige geglasuurde krale. Seepsteenseëls het beelde van diere of mense (dalk gode) opgehad, asook inskripsies in onder meer die tot nog toe onontsyferde Indusskrif. 

Hoewel sommige huise groter as ander was, was daar nie groot verskille tussen hulle nie. Almal het toegang tot water en dreineringsgeriewe gehad. Toilette wat water gebruik, het in die Indusvalleibeskawing voorgekom. Feitlik elke huis in die stede Harappa en Mohenjo-Daro het ’n spoeltoilet gehad wat aan ’n gesofistikeerde rioolstelsel gekoppel was.

Daar is geen argeologiese bewyse van ’n magsentrum of uitbeeldings van mense in magsposisies nie, maar wel aanwysings van ingewikkelde besluite wat geneem en in werking gestel is. Die meeste stede is byvoorbeeld op ’n uiters eenvormige en goed beplande manier gebou, wat daarop dui dat hulle deur ’n sentrale gesag beplan is; buitengewone eenvormigheid is te bespeur in artefakte soos pottebakkersware, seëls, gewigte en stene; daar is bewyse van openbare geriewe en monumentargitektuur. 

Die belangrikste teorieë sluit in:

Die bewoners van die Indusvallei het akkurate metings van lengte, massa en tyd gehad. Hulle was aan van die eerste beskawings met ’n stelsel van eenvormige gewigte en mates. ’n Vergelyking van beskikbare voorwerpe dui op ’n groot verskeidenheid oor die hele streek. Hul kleinste indeling, wat op ’n ivoorskaal in Lothal in Gujarat ontdek is, was sowat 1,704 mm, die kleinste wat ooit gevind is uit die Bronstydperk. Ingenieurs het vir alle praktiese doeleindes die desimale verdeling van mates gevolg, insluitende ’n mate vir massa.

Hierdie horingsteengewigte was in ’n verhouding van 5:2:1, met gewigte van 0,05, 0,1, 0,2, 0,5, 1, 2, 5, 10, 20, 50, 100, 200 en 500 eenhede; elke eenheid het sowat 28 gram geweeg, soortgelyk aan die Britse ons of Griekse uncia, en kleiner voorwerpe is gemeet in soortgelyke verhoudings met eenhede van 0,871 gram.

Die inwoners van Harappa het ’n paar nuwe tegnieke in metallurgie ontwikkel en koper, brons, lood en tin vervaardig. Hul ingenieursvernuf was uitsonderlik, veral in die skeepsbouwerwe.

In 2001 het argeoloë wat die oorskot van twee mense van Mehrgarh, Pakistan, ondersoek het, gevind die mense van die Indusvalleibeskawing het van die vroeë Harappa-fases af kennis van proto-tandheelkunde gehad. Later, in April 2006, is in die wetenskaptydskrif "Nature" aangekondig die oudste bewyse van boorwerk aan ’n lewende persoon se tande is in Mehrgarh gevind. Elf geboorde kiestande van nege volwassenes is in ’n Neolitiese begraafplaas in Mehrgarh ontdek – hulle dateer van 7 500 tot 9 000 jaar gelede.

’n Stuk gereedskap is in Banawali ontdek wat blykbaar gebruik is vir die toets van die suiwerheid van goud (so ’n tegniek word steeds in dele van Indië gebruik).

Verskeie pottebakkersware, seëls, goue juweliersware en standbeelde met anatomiese detail van terracotta, koper en seepsteen is op opgrawingsterreine gevind. ’n Paar beeldjies van meisies in dansende posisies dui op die een of ander dansvorm. Terracottabeeldjies sluit in beeste, bere, ape en honde. Die dier wat op die meeste seëls uitgebeeld word, is nog nie definitief geïdentifiseer nie. Deels bul, deels sebra met groot horings – dit het al gelei tot heelwat gissings. Dit is nie bekend of die beeld ’n godsdienstige of kultuurbetekenis gehad het nie, maar baie meen die beelde van diere in die Indusvalleibeskawing is dalk godsdienssimbole.

Skulpe, keramiek, agaat en seepsteen is gebruik in die maak van halssnoere, armbande en ander ornamente. Van dié kunsvorme word vandag nog op die subkontinent beoefen. Sommige grimeer- en toiletware soos ’n sekere soort kam wat by Harappa gevind is, het moderne eweknieë in Indië. 

Dit lyk of die Indusvalleibeskawing se ekonomie grootliks van handel afhanklik was. Dié is vergemaklik deur groot vooruitgang in vervoertegnologie. Die IVB was die eerste beskawing wat vervoermiddels met wiele gebruik het. Ander metodes het dalk oskarre, soos wat vandag nog in Suid-Asië gesien word, en bote ingesluit. Die meeste bote was waarskynlik klein en het dalk met seile gevaar; daar is egter bewyse van seevarende vervoermiddels. Argeoloë het ’n enorme baggerkanaal ontdek asook wat hulle beskou as vasmeergeriewe by die kusstad Lothal in Wes-Indië. ’n Uitgebreide kanaalnetwerk wat vir besproeiing gebruik is, is egter ook deur H.-P. Francfort ontdek.

Tydens 4300 tot 3200 v.C., tydens die Kopertydperk, het die gebied ooreenkomste in keramiekwerk getoon met Suid-Turkmenistan en Noord-Iran, wat dui op aansienlike beweeglikheid en handel. Tydens die Vroeë Harappa-fase (omstreeks 3200 tot 2600 v.C.) was daar ooreenkomste in pottebakkersware, seëls, beeldjies, ornamente, ens. wat dui op karavaanhandel met Sentraal-Asië en Iran.

Te oordeel na die verspreiding van artefakte uit die Indusvallei, het die handelsnetwerke ’n groot gebied beslaan, insluitende dele van Afganistan, die kusstreke van Persië, Noord- en Wes-Indië en Mesopotamië. Navorsing oor die tandemalje van mense wat by Harappa begrawe is, dui daarop van die inwoners het van buite die vallei na die stad migreer. Daar is selfs bewyse dat handelskontakte tot in Kreta en moontlik Egipte gestrek het.

Daar is al voorgestel daar is ooreenkomste tussen die bewoners van die IVB en die sprekers van proto-Drawidiese tale, en dat die einde van proto-Drawidies ooreenstem met die einde van die Laat Harappa-beskawing. Die Finse Indoloog Asko Parpola meen die eenvormigheid van die Indus-inskripsies sluit enige moontlikheid uit dat baie uiteenlopende tale gebruik is, en dat ’n vroeë vorm van Drawidies die taal in die Indusvallei moes gewees het. Vandag is die Drawidiese tale hoofsaaklik in Suid-Indië en Noord- en Oos-Sri Lanka gekonsentreer, maar daar is steeds dele in die res van Indië en Pakistan waar dit gepraat word, en dit verleen geloofwaardigheid aan die teorie.

Volgens Heggarty en Renfrew het die Drawidiese tale dalk saam met landbou na die Indiese subkontinent versprei.

Tussen 400 en 600 afsonderlike Indussimbole is op seëls, klein tablette, keramiekpotte en verskeie ander soorte materiaal gevind, insluitende ’n "uithangbord" wat skynbaar eens oor die hek van die binnefort van die stad Dholavira gehang het.
Tipiese Indus-inskripsies is gewoonlik nie meer as vier of vyf karakters lank nie, en die meeste is klein (met die uitsondering van die Dholavira-"uithangbord"). Die langste een op ’n enkele oppervlak, wat kleiner as 2,54 cm breed en lank is, bevat 17 tekens. Die meeste simbole op enige voorwerp (wat gevind is op drie verskillende vlakke van ’n massavervaardigde voorwerp) was 26.

Terwyl baie kenners glo die Indusvalleibeskawing was geletterd na aanleiding van hierdie inskripsies, word dit deur Farmer, Sproat en Witzel (2004) bevraagteken. Hulle reken die Indusstelsel stel nie taal voor nie, maar was soortgelyk aan verskeie nietaalkundige tekenstelsels wat in die Nabye Ooste en ander gemeenskappe gebruik is om gesinne, clans, gode en godsdienskonsepte uit te beeld. Ander beweer die simbole is net vir ekonomiese transaksies gebruik, maar dit verduidelik nie hoekom Indussimbole op baie rituele voorwerpe voorkom wat in vorms massavervaardig is nie. Geen soortgelyke voorwerpe met sulke inskripsies in enige vroeë beskawing is bekend nie.

In ’n studie van 2009 deur P.N. Rao et al. wat in die tydskrif "Science" gepubliseer is, het rekenaarwetenskaplikes die simboolpatroon met verskeie taal- en nietaaldokumente vergelyk en gevind die Indusskrifpatroon is nader aan dié van gesproke woorde, wat daarop dui dis die kode vir ’n tot dusver onbekende taal. Farmer, Sproat en Witzel trek egter dié bevinding in twyfel.

Die boodskappe op die seëls is te kort vir ’n rekenaar om te dekodeer. Elke seël het ’n ander kombinasie van simbole en daar is te min voorbeelde van elke volgorde om die konteks te bepaal. Die simbole wat by beelde staan, verskil ook en dit maak dit onmoontlik om die simbole se betekenis van die beelde af te lei. 

Foto's van die duisende bestaande inskripsies is gepubliseer in die "Corpus of Indus Seals and Inscriptions" (1987, 1991, 2010), met Asko Parpola en sy kollegas as redakteurs. Die laaste, derde volume bevat foto's wat in die 1920's en 1930's geneem is van honderde verlore of gesteelde inskripsies, asook baie wat in die laaste paar dekades ontdek is. 

Die godsdiens en geloofstelsel van die Indusvalleibeskawing is al baie ondersoek, veral in ’n poging om voorlopers van gode en godsdienspraktyke van latere Indiese godsdienste te identifiseer. Weens die skaarste aan bewyse, wat boonop op verskeie maniere vertolk kan word, en die feit dat die Indusskrif steeds nie ontsyfer is nie, is die afleidings taamlik spekulatief en hoofsaaklik geskoei op ’n retrospektiewe siening van ’n veel later Hindoe-perspektief. 

’n Vroeë en invloedryke werk op die gebied wat die toon aangegee het vir Hindoe-vertolkings van argeologiese bewyse van die Harapa-terreine, is dié van die argeoloog John Marshall, wat in 1931 die volgende as prominente eienskappe van ’n Indusgodsdiens geëien het: ’n groot manlike god en moedergodin; die vergoddeliking of verering van diere en plante; ’n simboliese verteenwoordiging van die fallus en vulva; en die gebruik van baddens en water in godsdienspraktyke. Sy vertolkings het in die daaropvolgende dekades heelwat debatte ontlok en is soms betwis.

Een seël wys ’n sittende figuur met ’n hoofbedekking met horings en moontlik meer as een kop wat deur diere omring is. Marshall het die figuur geëien as ’n vroeë vorm van die Hindoegod Shiva (of Rudra), wat verbind word met asketisme, joga en linga, beskou is as ’n god van diere en dikwels met drie oë uitgebeeld is. Die seël het daarna bekend geword as die Pashupati-seël – na Pashupati, die god van alle diere, ’n bynaam van Shiva. 

Terwyl Marshall se werk deur sommige ondersteun is, het ander verskeie besware gehad. Doris Srinivasan het gemeen die figuur het nie drie gesigte of ’n jogahouding nie, en dat Rudra in die Vediese religie nie ’n beskermer van wilde diere was nie. Herbert Sullivan en Alf Hiltebeitel het ook Marshall se afleidings verwerp. Eersgenoemde het beweer die figuur is vroulik en laasgenoemde het dit verbind met Mahisha, die buffelgod, en die omringende diere met die voertuie van gode vir die vier windrigtings. 

Marshall het ook gemeen daar was ’n kultus van ’n moedergodin, geskoei op die ontdekking van verskeie vrouebeeldjies. Hy het gedink dit was ’n voorloper van die Hindoesekte Shaktisme. Die funksie van die beeldjies in die lewe van die Indusvalleibewoners is egter steeds onduidelik. Ook voorwerpe wat Marshall met fallusse en vulvas verbind het, was waarskynlik gebruiksvoorwerpe en gereedskap. Die moontlikheid dat hulle godsdiensvoorwerpe was, kan egter nie uitgesluit word nie. 

In teenstalling met Egipte en Mesopotamië het die Indusvalleibeskawing geen monumentale paleise gebou nie, hoewel daar aanduidings is dat hulle die ingenieurskennis gehad het om dit te doen. Dit kan beteken godsdiensseremonies, indien enige, was grootliks tot individuele huise, klein tempels of die ope lug beperk. Verskeie terreine is al deur Marshall en latere geleerdes aangewys as moontlike plekke van aanbidding, maar tans word net die Groot Bad van Mohenjo-Daro algemeen beskou as so ’n plek, as ’n bad vir rituele reiniging. 

Daar is bewyse van verskeie begrafnispraktyke, soos om mense lêend te begrawe, nadat die oorskot deur ontbloting verbrokkel het en selfs verassing.

Sedert omstreeks 1800 v.C. was daar tekens van ’n geleidelike agteruitgang, en teen omstreeks 1700 v.C. was die meeste stede verlate. ’n Onlangse ondersoek van menslike skelette wat op die Harappaterrein ontdek is, het gewys daar was teen die einde van die beskawing ’n toename in interpersoonlike geweld en aansteeklike siektes soos melaatsheid en tuberkulose.

In 1953 het sir Mortimer Wheeler voorgestel ’n inval deur ’n Indo-Europese stam uit Sentraal-Asië, die "Ariërs", het gelei tot die ondergang van die Indusbeskawing. Sy bewyse was 37 skelette wat in verskillende dele van Mohenjo-Daro ontdek is, asook paragrawe in die Vedas wat verwys na gevegte en forte. Ander geleerdes het egter sy teorie kort daarna verwerp omdat die skelette behoort tot ’n tydperk ná die stad se verval, en nie een is naby die fort gevind nie. Ondersoeke in 1994 deur Kenneth Kennedy het boonop gewys die merke is die gevolg van erosie en nie geweld nie.

Voorgestelde bydraende oorsake van die lokalisasie van die Indusvalleibeskawing sluit in veranderings in die vloei van die rivier en klimaatsverandering, wat ook naburige gebiede van die Midde-Ooste bedreig het. In 2016 was die algemene geloof nog dat droogte en ’n afname in handel met Egipte en Mesopotamië gelei het tot die val van die Indusvalleibeskawing.

Die Ghaggar-Hakra-stelsel is deur die moesonreëns gevoed. Omstreeks 1800 v.C. het die klimaat in die Indusvallei aansienlik koeler en droër geword, moontlik weens ’n algemene afname in reënval in dié tyd. Die droër klimaat het daartoe gelei dat die Ghaggar-Hakra se vloei afgeneem het tot by die voetheuwels van die Himalaja, en dit het gelei tot onreëlmatige en kleiner vloede wat oorstromingslandbou minder volhoubaar gemaak het.

Die watertoevoer het in so ’n mate afgeneem dat dit gelei het tot die val van die beskawing en die verspreiding van sy bevolking ooswaarts. Volgens Giosan et al. (2012) het die IVB-bewoners nie ’n besproeiingstelsel ontwikkel nie omdat hulle hoofsaaklik staatgemaak het op die moesonreëns, wat somervloede veroorsaak het. Namate die reën suid bly skuif het, het landboubedrywighede afgeneem. Die bewoners het toe na die Gangesvlakte in die ooste migreer, waar hulle kleiner dorpe en afsonderlike plase opgerig het. Die klein surplus wat in hierdie klein gemeenskappe vervaardig is, was nie genoeg om handelsbande te smee nie en die dorpe het mettertyd verdwyn.

Opgrawings op die Gangesvlakte wys stedelike nedersettings daar het omstreeks 1200 v.C. begin ontstaan, net ’n paar eeue ná die val van Harappa en veel vroeër as wat voorheen vermoed is. Argeoloë lê klem op die feit dat daar, nes op die meeste ander plekke in die wêreld, ’n aaneenlopende reeks kulturele ontwikkelings was. Dit "verbind die sogenaamde twee hooffases van verstedeliking in Suid-Asië".

Voorheen het geleerdes geglo die agteruitgang van die Harappabeskawing het gelei tot ’n onderbreking van die stedelike lewe op die Indiese subkontinent. Die beskawing het egter nie skielik verdwyn nie, en baie elemente daarvan is in latere kulture te bespeur. Die Begraafplaas H-kultuur kan ’n uitloper van die Laat Harappa wees. David Gordon White haal drie ander hoofstroomgeleerdes aan wat vas glo die Vediese religie kom gedeeltelik uit die Indusvallei.

Aregeologiese data dui daarop dat die materiële kultuur wat as Laat Harappa beskou word, dalk tot omstreeks 1000–900 v.C. geduur het. Die Harvard-argeoloog Richard Meadow wys daarop dat die Laat Harappa-nedersetting Pirak aaneenlopend floreer het van 1800 v.C. tot met die tyd van die inval van Alexander die Grote in 325 v.C.

Ná die val van die Indusvalleibeskawing het streekskulture ontstaan wat in verskillende mates die invloed van die Induskultuur toon. Tekens van begrafnisse is in Harappa ontdek wat ooreenstem met ’n streekskultuur bekend as die Begraafplaas H-kultuur. Terselfdertyd het die Okerpotkultuur uitgebrei van Rajasthan tot op die Gangesvlakte. Die Begraafplaas H-kultuur het die vroegste bewyse van verassing, ’n praktyk wat vandag in Hindoeïsme oorheersend is.

Die Gevorderde Harappa-tydperk van die Indusvalleibeskawing het saamgeval met die Vroeë en Middel-Bronstydperk in die antieke Nabye Ooste, veral die Ou Elamitiese tydperk, die Vroeë tot die Ur III-tydperk van Mesopotamië, die Minoïese Kreta voor die bou van paleise, en die Ou Ryk tot die Eerste Oorgangstydperk van Egipte.

Die IVB is veral vergelyk met die beskawings van Elam (ook in die konteks van die Elamo-Drawidiese taalfamilie) en Minoïese Kreta (vanweë geïsoleerde kultuurooreenkomste soos die alomteenwoordige godinaanbidding en die uitbeelding van stierspronge). Die beskawing is ook al tentatief geëien met die toponiem Meluhha, wat bekend is uit Sumeriese rekords; die Sumeriërs het hulle die Meluhhaïete genoem.

Daar is bewyse van handelsroetes tussen die Indusvallei en Mesopotamië. ’n Paar seëls met Indusskrif-inskripsies is ook al op Mesopotamiese terreine ontdek.

Ná die ontdekking van die IVB in die 1920's is dit dadelik verbind met die inheemse "dasas", vyande van die stamme wat in die Rigveda genoem word. Mortimer Wheeler het die teenwoordigheid van baie lyke in die boonste vlakke van Mohenjo-Daro wat nie begrawe was nie, beskou as slagoffers van ’n oorlogsoorwinning en het opslae gemaak met sy uitlating: "Indra moet aangekla word van die vernietiging" van die IVB.

Dit bly aanloklik om die Indusbeskawing met verstedelikte "dasas" te verbind omdat die eerste Indo-Ariese migrasie na Indië vermoedelik net mooi saamgeval het met die tyd dat die IVB begin agteruitgaan het. Die ontdekking van die ontwikkelde, stedelike IVB het egter die 19de-eeuse siening dat die vroeë Indo-Ariese migrasie ’n "inval" deur ’n ontwikkelde kultuur was ten koste van ’n "primitiewe" inheemse bevolking, verander tot dat dit ’n geleidelike kulturele invloed was van nomadiese "barbare" op ’n ontwikkelde stedelike beskawing, wat vergelyk kan word met die Germaanse migrasie ná die val van Rome, of die inval van die Kassiete in Babilonië. Dit stem ooreen met idees oor taaluitruiling en bevolkingsbewegings in die algemeen, soos die migrasie van die proto-Griekssprekendes na Griekeland, of die ver-Indo-Europesing van Wes-Europa.



</doc>
<doc id="122579" url="https://af.wikipedia.org/wiki?curid=122579" title="Hoover-gebou">
Hoover-gebou

Die Hoover-gebou in Perivale, 'n voorstad in die Londense stadsdistrik Ealing ("London Borough of Ealing"), word as een van die uitstekendste voorbeelde van Art Deco-boukuns in die Britse hoofstad en die Verenigde Koninkryk beskou. Dit is oorspronklik in 1932 deur die argitekte-vennootskap "Wallis, Gilbert and Partners" as Londense fabriek- en kantoorkompleks vir die Amerikaanse stofsuiervervaardiger "Hoover" ontwerp.
Die fasade van die laagliggende wit hoofgebou met twee verdiepings word deur massiewe suile in die Egiptiese styl in vyftien nisse verdeel; opvallend is die suile se versierings aan die bo- en onderkant. Ook die hoofingang is versier met Art Deco-stylelemente soos gestileerde sonstrale.

Nadat die fabriek in die vroeë 1980's gesluit is, het die Britse supermarkketting "Tesco" dit in 1989 gekoop om hier – volgens sy konsep van 'n "lewende museum" – 'n moderne supermark in die argitektoniese konteks van Art Deco-boukuns uit die 1930's te bedryf.




</doc>
<doc id="122582" url="https://af.wikipedia.org/wiki?curid=122582" title="Mohenjo-Daro">
Mohenjo-Daro

Mohenjo-Daro (Sindhi: موئن جو دڙو, Oerdoe: موئن جو دڑو; letterlik "Heuwel van die Dooie Mans") is ’n argeologiese terrein in die provinsie Sindh, Pakistan. Dit is omstreeks 2500 v.C. gebou, en was een van die grootste nedersettings van die antieke Indusvalleibeskawing en een van die wêreld se eerste groot stede. Dit het bestaan in dieselfde tyd as die beskawings van Antieke Egipte, Mesopotamië, Minoïese Kreta en Norte Chico. 

Mohenjo-Daro het in die 19de eeu v.C. leeggeloop namate die Indusvalleibeskawing agteruitgegaan het, en die terrein is eers in die 1920's herontdek. Aansienlike uitgrawings word sedertdien gedoen in die stad, wat in 1980 aangewys is as ’n Unesco-wêrelderfenisgebied. Die terrein word tans bedreig deur erosie en onbehoorlike restourasiewerk.




</doc>
<doc id="122583" url="https://af.wikipedia.org/wiki?curid=122583" title="Mesonychia">
Mesonychia

Mesonychia is 'n orde van uitgestorwe soogdiere. Die meeste het soos wolwe gelyk, maar van hulle was kleiner soos vosse or groter soos 'n beer. Hulle het in die midde-Paleoseen verskyn op die noordelike kontinente en hulle het in Noord-Amerika ongeveer 37 miljoen jaar gelede uitgesterf, in Asië effens later (~34 mj).

Hulle liggame het baie soos die wolwe s'n gelyk. Hulle het ook soos wolwe op hule tone geloop, maar hierdie het hoewe. Hulle het 'n swaar stewige skedel en skerp hoektande. Die kiestande was enorm en het 'n ronde top. Dit was dalk om beendere te verbrysel. 

Die bekendste lede is die Hapalodectidae soos "Hapalodectes", wat moontlik 'n akwatiese lewenswyse gehad het en die Mesonychidae (19 genusse) soos "Sinonyx", "Mesonyx" en "Dissacus" . 'n Derde familie word soms tot die Mesonychia gereken, die Triisodontidae.

"Andrewsarchus" word dikwels ook as lid van die Mesonychia beskou, maar was waarskynlik nie verwant nie.
Hulle taksonomiese posisie is lank onduidelik gewees, maar onlangse navorsing lyk meer duidelikheid te bring.
In teenstelling tot die Carnivoramorpha, 'n groep wat die huidige Carnivora (katte, honde, bere) vereen met die uitgestorwe Viverravidae en Miacidae, besit die Mesonychia geen skeurtande nie. 
Hulle is dikwels buite die Ferae geplaats wat die Carnavorimorpha en die Pholidota (Ietermagoë) vereen. 

Daar is dikwels is 'n verwantskap met die ewehoewiges voorgestel en hulle is selfs lank as die voorouers van die walvisse (Cetacea) gesien, omdat hulle tande vergelykbaar is. Sowel molekulêre as later ook fossiele gegewens het dit nogtans as onjuis getoon. Die genetiese navorsing het die Walvisse binne die ewehoewiges geplaas saam met die seekoeie en die enkelbeendere van fossiele walvisse het dit bevestig. Die verwantskap met die Mesonychia is daarmee opgegee.

'n Onlangse groot ontleding van fossiele en onlangse skelette (Halliday 2015) het getoon dat die Mesonychia taamlik nou aan die Carnivoramorpha verwant is, selfs nouer as die Pholidota of die Creodonta wat ook binne dieselfde kroongroep val. Die Triisodontidae lyk 'n apart ouer sytak van die Carnivoramorpha te wees. Volgens Halliday se ontleding behoort die eintlike Mesonychia en die Triisodontidae binne die Ferae geplaas te word en nie by die ander groot groep binne die Laurasiatheria, die Euungulata wat die ewehoewiges bevat.

'n Vereenvoudigde kladogram sien so uit:


</doc>
<doc id="122585" url="https://af.wikipedia.org/wiki?curid=122585" title="Arduino">
Arduino

Arduino is 'n maatskappy wat oopbron rekenaarhardeware en -sagteware ontwerp en versprei. Die maatskappy spesialiseer in enkelbord mikrobeheerders en mikrobeheerder-stelletjies wat daarop gemik is om dit maklik te maak vir nuwelinge om digitale toestelle te bou wat fisiese voorwerpe beheer. Die gewildheid van die maatskappy se produkte is hoofsaaklik te wyte daaraan dat die ontwerp van die borde asook die sagteware onder die GNU Algemene Publieke Lisensie versprei word.



</doc>
<doc id="122586" url="https://af.wikipedia.org/wiki?curid=122586" title="FIFA Sokker-Konfederasiebeker in 2017">
FIFA Sokker-Konfederasiebeker in 2017

Die FIFA Sokker-Konfederasiebeker in 2017 is van 17 Junie tot 2 Julie 2017 in Rusland aangebied as voorbereiding vir die FIFA Sokker-Wêreldbekertoernooi in 2018. Soos gebruiklik het die gasheerland, die destydse wêreldkampioen en die kampioene van elk van die ses sokkerbonde deelgeneem. Duitsland wen die toernooi nadat hulle Chili met 1–0 in die eindstryd klop. Portugal eindig derde en Meksiko in die vierde plek.

Wedstryde is in die volgende stede gespeel:


</doc>
<doc id="122587" url="https://af.wikipedia.org/wiki?curid=122587" title="FIFA Sokker-Konfederasiebeker in 2021">
FIFA Sokker-Konfederasiebeker in 2021

Die FIFA Sokker-Konfederasiebeker in 2021 sou oorspronklik in Katar aangebied word, nadat op 2 Desember 2010 die FIFA Sokker-Wêreldbekertoernooi in 2022 aan dié land toegeken is. Daar is egter kommer uitgespreek oor die hoë temperature in Katar gedurende die somer (wat ook daartoe gelei het dat die Sokker-Wêreldbekertoernooi van sy tradisionele Junie / Julie-skedule na November / Desember verskuif moet word).

Vervolgens het FIFA op 25 Februarie 2015 amptelik aangekondig dat die FIFA Sokker-Konfederasiebeker in 2021 na 'n ander land van die Asiatiese Sokkerkonfederasie verskuif sal word, sodat dit gedurende die tradisionele venster van Junie / Julie 2021 gehou kan word, sonder om binnelandse ligas te onderbreek. As vergoeding is die aanbieding van 'n ander FIFA-toernooi, dalk die FIFA-Klubwêreldbeker 2021, in November / Desember 2021 in Katar oorweeg as 'n toetsbyeenkoms vir die FIFA Sokker-Wêreldbekertoernooi in 2022.

In Oktober 2017 het FIFA planne afgekondig om die Sokker-Konfederasiebeker teen 2021 af te skaf en dit met 'n vierjaarlikse 24-span FIFA-Klubwêreldbeker te vervang en laasgenoemde van Desember na Junie te skuif. Op 15 Maart 2019 het FIFA aangekondig dat die Sokker-Konfederasiebeker afgeskaf en deur die FIFA-Klubwêreldbeker vervang sal word.

Totdat die FIFA Sokker-Konfederasiebeker in 2021 in Maart 2019 deur FIFA amptelik afgelas en deur die FIFA-Klubwêreldbeker vervang is, het die volgende spanne vir die FIFA Sokker-Konfederasiebeker in 2021 gekwalifiseer.


</doc>
<doc id="122590" url="https://af.wikipedia.org/wiki?curid=122590" title="Paaiementberekening">
Paaiementberekening

Die volgende formules word vir paaiementberekening gebruik in die finansiële wêreld:

Waar:

In Excel word dit soos volg bereken:


Indien ek R100 belê teen 12% maandeliks saamgesteld, wat is die waarde daarvan oor een jaar?


Om die maandelikse paaiement of verband uit te werk, kan die volgende formule gebruik word:

Waar:

In Excel word dit soos volg bereken:


Gestel ek leen R1 000 000 teen 12% per jaar en ek moet dit oor 20 jaar in gelyke maandelikse paaiemente afbetaal, wat is die maandelikse paaiement?


Gestel ek wil die lening vinniger afbetaal deur elke maand R15 000 af te betaal in plaas van R11 010, hoe lank gaan dit neem en hoeveel gaan die laaste paaiement wees?

Hoe lank gaan dit neem:



Dit gaan dus 111 maande neem, maar die laaste maand gaan nie 'n volle paaiement wees nie. Die laaste paaiement is egter nie bloot 15000 × 0.41 = R6114

Grootte van laaste betaling:

Bepaal hoeveel geleen kan word as dit in 110 maande afbetaal gaan word.


Die laaste betaling se huidige waarde is dus 1 000 000 – 997 958 = 2 042

Die toekomstige waarde is dus:

Volgens Logaritme is formula_37. Dus:


</doc>
<doc id="122593" url="https://af.wikipedia.org/wiki?curid=122593" title="Tegemoetkomendheid">
Tegemoetkomendheid

Tegemoetkomendheid is 'n karaktereienskap wat verwys na 'n persoon se minsaamheid in sy verhouding met ander mense in teenstelling met 'n aggressiewe, selfgesentreerde en vyandige gesindheid.
Dit is een van die "karakterdimensies" in Cloninger se "Temperament and Character Inventory". Cloninger beskryf dit met betrekking tot die verskillende mates waarin individue met ander identifiseer en hulle aanvaar. Cloninger se navorsing het bevind dat lae tegemoetkomendheid met alle kategorieë van persoonlikheidsteurings geassosieer word. Tegemoetkomendheid is konseptueel soortgelyk en hoogs gekorreleerd met vriendelikheid in die vyffaktormodel van persoonlikheid.

Cloninger beskryf tegemoetkomende individue as sosiaal verdraagsaam, empaties, hulpvaardig en deernisvol, in teenstelling met onverdraagsame, ongevoelige, onbehulpsame en hatige mense. Hy vergelyk tegemoetkomendheid met Carl Roger se beskrywing van fasiliterende mense wat ander onvoorwaardelik aanvaar, empatie het met ander se gevoelens en bereid is om te help sonder 'n begeerte na selfsugtige gewin. Cloninger beskou hoe tegemoetkomendheid as 'n teken van sielkundige volwassenheid en 'n gevorderde morele ontwikkeling soos beskryf deur Kohlberg.

Tegemoetkomendheid word aan die hand van vyf subskale in die "Temperament and Character Inventory" geassesseer:

Tegemoetkomendheid is soortgelyk aan en hoogs gekorreleerd met vriendelikheid in die Groot Vyf Persoonlikheidsmodel. Dit is omgekeerd eweredig aan onderskeidelik Aggressie-Vyandigheid en psigotisme in Zuckerman se Alternatiewe vyf-model, en die Eysenck-Persoonlikheidsvraelys.

Navorsers beweer dat 'n kombinasie van lae selfgerigtheid en lae tegemoetkomendheid 'n algemene faktor vorm wat by alle persoonlikheidsteurings aanwesig is. Die spesifieke kombinasie van lae selfgerigtheid, lae tegemoetkomendheid en hoë selftransendensie is deur Cloninger en kollegas al as 'n "skisotipiese persoonlikheidstyl" beskryf, en word met hoë vlakke van skisotipie (geneigdheid tot psigotiese simptome) geassosieer.


</doc>
<doc id="122595" url="https://af.wikipedia.org/wiki?curid=122595" title="Labradoriet">
Labradoriet

Labradoriet, met chemiese formule (Ca,Na)(Si,Al)O, is 'n plagioklaas veldspaat ongeveer halfpad tussen albiet en anortiet, maar meer na die anortiet kant van die vaste oplossingsreeks. Op die fasediagram van die veldspate word gesien dat die plagioklaas veldspate se katioon-inhoud uit hoofsaaklik natrium en kalsium bestaan, met 'n kleiner hoeveelheid kalium. Die hoeveelheid Na+Ca+(kleiner hoeveelhede K) tel op tot 100%, en die persentasie van die Na- en Ca-katione bepaal die tipe veldspaat. Waar die Ca-katioon inhoud tussen 50 en 70% wissel, vorm dit die mineraal Labradoriet.


</doc>
<doc id="122617" url="https://af.wikipedia.org/wiki?curid=122617" title="Friedensreich Hundertwasser">
Friedensreich Hundertwasser

Friedensreich Hundertwasser (* 15 Desember 1928 in Wene; † 19 Februarie 2000 aan boord van die plesierboot "Queen Elizabeth 2" aan die kus van Brisbane, Australië), volledige kunstenaarsnaam: "Friedensreich Regentag Dunkelbunt Hundertwasser", geboortenaam: Friedrich Stowasser, was 'n Oostenrykse kunstenaar wat oorspronklik bekendheid verwerf het as skilder en grafikus, maar later sy stempel ook afgedruk het op argitektuur en daarnaas as omgewingsbewaarder opgetree het. Sy kunstenaarsnaam sinspeel op die betekenis van "sto" in Slawiese tale ("honderd").
Hundertwasser was sterk gekant teen "reguit lyne" en enige vorm van standaardisering in kuns en argitektuur. Sy eie ontwerpe word gekenmerk deur swierige lyne, kunsvolle versierings en uitbundige gebruik van kleure. Reeds vanaf die 1950's het hy in boukuns begin belangstel. Sy argitektoniese beginsels is verwesenlik in die "Hundertwasserhaus", 'n munisipale behuisingsprojek in die Oostenrykse hoofstad Wene wat tussen 1983 en 1985 in samewerking met die argitek Josef Krawina ontstaan het en derhalwe amptelik "HundertwasserKrawinaHaus" genoem word. Dit is tans een van die mees besoekte geboue in die Alperepubliek.


</doc>
<doc id="122627" url="https://af.wikipedia.org/wiki?curid=122627" title="Jeļena Ostapenko">
Jeļena Ostapenko

Jeļena Ostapenko, ook bekend as Aļona Ostapenko (Riga, 8 Junie 1997), is 'n Letlandse tennisspeler. Sy het op vyf begin tennis speel. Haar gunsteling oppervlak is hardebaan. Sy speel regshandig en het 'n dubbelhand-rughand.
In 2015 kry sy 'n loslootjie om by die Wimbledon-kampioenskap te speel, wat haar grandslam-debuut inlui. Later daardie jaar speel sy die eerste keer tydens die Quebec-toernooi in 'n WTA-eindstryd. In 2016 vorder sy tot die eindrondte tydens die ""Premier Five""-toernooi in Doha, en so ook in 2017 tydens die Charleston-toernooi.

In 2017 behaal Ostapenko haar eerste WTA-titel op die dubbelspel-toernooi in Sint Petersburg (saam met die Poolse Alicja Rosolska).

In 2017 wen sy ook die enkelspel op Roland Garros, haar eerste grandslam-titel, asook die eerste vir 'n speler uit Letland. Sy het eers vir Louisa Chirico, Mónica Puig, Lesja Tsoerenko en Samantha Stosur uitgestof, waarna sy Caroline Wozniacki in die kwarteindronde klop, vir Timea Bacsinszky in die halfeindronde, en die derde gekeurde Simona Halep in die eindstryd verslaan. Haar oorwinning as ongeplaaste speler op Roland Garros is die eerste sedert die van Margaret Scriven in 1933.

Die tabel toon Ostapenko se prestasie tydens elk van die Grand Slam-toernooie in enkelspel vir vroue waaraan sy deelgeneem het:


</doc>
<doc id="122635" url="https://af.wikipedia.org/wiki?curid=122635" title="Musiekgenre">
Musiekgenre

'n Musiekgenre is 'n konvensionele kategorie wat sekere musikale werke as deel van 'n gemene tradisie of versameling van konvensies identifiseer.



</doc>
<doc id="122637" url="https://af.wikipedia.org/wiki?curid=122637" title="Plate-etiket">
Plate-etiket

'n Plate-etiket is 'n handelsmerk of -naam wat musiekopnames en musiekvideo's bemark.

Daar is talle klein onafhanklike plate-etikette, maar sedert 2012 word die wêreldwye mark deur drie reuse oorheers: Universal, Sony en Warner. 


</doc>
<doc id="122638" url="https://af.wikipedia.org/wiki?curid=122638" title="Musiekprodusent">
Musiekprodusent

'n Musiekprodusent of platevervaardiger is 'n persoon wat die opneem en vervaardiging van die klank van 'n musiekgroep of musikale kunstenaar se musiek bestuur en van toesig voorsien.


</doc>
<doc id="122643" url="https://af.wikipedia.org/wiki?curid=122643" title="Album (musiek)">
Album (musiek)

'n Musiekalbum is 'n versameling van klankopnames wat op 'n CD, plaat, toonband, of op 'n ander medium uitgereik is.


</doc>
<doc id="122646" url="https://af.wikipedia.org/wiki?curid=122646" title="Album">
Album

Album kan verwys na:



</doc>
<doc id="122650" url="https://af.wikipedia.org/wiki?curid=122650" title="Asbliktakson">
Asbliktakson

'n Asbliktakson (Engels: "wastebasket taxon") is 'n takson waarin organismes louter geplaas word omdat dit nie duidelik is watter taksonomiese indeling die juiste een is nie.

Die takson is dalk oorspronklik in goeie trou voorgestel, maar later het die insigte verander en daar word besef dat die takson nie juis is nie. Navorsers gaan nogtans voort om die takson te gebruik omdat 'n geskikte nuwe indeling nie beskikbaar is nie of ooreenstemming daaroor ontbreek.

Daar is talle voorbeelde. Ungulata is deur Linnaeus voorgestel vir alle diere wat hoewe besit. Dit het die ewehoewiges soos wildsbokke, skape, varke en die onewehoewiges soos die perde en renosters maar ook die slurpdiere bevat. Linnaeus het in 1766 selfs die dassies ingesluit. Die walvisse het nie hiertoe behoort nie. Vandag praat wetenskaplikes liewer oor die Euungulata (die 'regte hoefdiere', Waddell et al 2001) wat die ewehoewiges (+walvisse) en onewehoewiges verenig (almal Laurasiatheria), maar die slurpdiere en dassies uitsluit (wat Afrotheria is), omdat dit beter met die diere se verwantskap ooreenkom. Die Griekse woord "eu" beteken "goed, wel" en word dikwels gebruik om 'n nuwe taksonnaam te skep wat 'n beter definisies het. Daar is Eulipotyphla pleks van Lipotyphla, Euarchontoglires pleks van Archontoglires ensomeer.

In die paleontologie is asbaktaksons taamlik volop. Die insigte oor verwantskap van organismes het deur die koms van die molekulêre filogenomiese navorsing -die vergelyking van DNS en sy statistiese ontleding- en nuwe (kladistiese) statistiese ontleding van morfologiese gegewens baie verander. Taksons soos "Condylarthra" en "Cimolesta" wat heelparty fossiele soogdiere uit die Paleogeen saamvat het duidelik asblikstatus gekry. Maar wat die juiste taksonomie is, is (in 2017) nog steeds onderwerp van navorsing.


</doc>
<doc id="122651" url="https://af.wikipedia.org/wiki?curid=122651" title="Palaeanodonta">
Palaeanodonta

Die Palaeanodonta is 'n groep uitgestorwe soogdiere. Hulle is verwant aan die Ietermagoë en word soms as 'n suborde van die orde Pholidota beskou. Ander navorsers beskou hulle as 'n sustergroep daarvan in 'n klade Pholidotamorpha. Die groep se lede was grawende insektivore diere Hulle word van die midde-Paleoseen tot die vroeë Eoseen in Noord-Amerika, Europa en die oostelike Asië aangetref.




</doc>
<doc id="122652" url="https://af.wikipedia.org/wiki?curid=122652" title="Pantodonta">
Pantodonta

Die Pantodonta is 'n orde van uitgestorwe soogdiere. Hulle fossiele word in die Paleoseen-Eoseen van die westelike Europa, Noord-Amerika en die oostelike Asië aangetref.

Hulle was onder die grootste soogdiere wat in hul tydperk aangetref word. Daar was klein boombewoners soos "Archaeolambda" (ongeveer 7 kg) en groot grondbewoners soos "Barylambda" wat soos 'n reuseluidier van 650 kg gelyk het.

Die eerste wat die naam Pantodonta voorgestel het was Cope in 1873 toe hy "Coryphodon" (="Bathmodon") in hierdie sunorde geplaas het. Het het dit beskou as 'n onderorde van die "Amblypoda". Simpson het in 1937 die "Amblypoda" verwerp en die Pantodonta as orde voorgestel.

Die Pantodonta word vandag as 'n sustergroep van die Periptychidae beskou en onlangse ontleding van 'n groot groep spesies (Halliday 2015) plaas altwee in die kroongroep Ferae van die Laurasiatheria.

Daar word gedink dat die Pantodonta in die vroegste Paleoseen in China ontstaan het en skielik Noord- en selfs Suid-Amerika bereik het. Die fossiel "Alcidedorbignya inopinata" (genoem na Alcide d'Orbigny) wat in Tiumpampa, Bolivia gevind is, is die bewys daarvoor. Die pantodont wat die volopste gevind word is "Coryphodon" wat ongeveer 150-300 kg swaar gewees het. In Noord-Amerika het dit aan die einde van die Wasatchium uitgesterf en hiermee het die Pantodonte daar verdwyn. In Asië bly hulle nog bestaan deur die midde-Eoseen (~48 mj) 

Families:


</doc>
<doc id="122663" url="https://af.wikipedia.org/wiki?curid=122663" title="Skoolmeester">
Skoolmeester

Die woord skoolmeester, of eenvoudig meester, het voorheen verwys na 'n manlike skoolonderwyser. Hierdie gebruik leef voort in Britse onafhanklike skole, beide sekondêre en voorbereidende skole, maar elders is die term oor die algemeen uitgedien.

Waar 'n skool meer as een skoolmeester het, word na die persoon in beheer van die skool as die skoolhoof verwys. Hierdie naam oorleef in Britse onafhanklike skole, maar is deur "hoofonderwyser" vervang in die meeste Britse openbaarbefondsde skole, hoewel "skoolhoof" nog steeds gebruik word in die volksmond, en is gelykstaande aan "prinsipaal" in Amerikaanse skole.


</doc>
<doc id="122664" url="https://af.wikipedia.org/wiki?curid=122664" title="Mhlungwane A">
Mhlungwane A

Mhlungwane A is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122665" url="https://af.wikipedia.org/wiki?curid=122665" title="Mkhonjane A">
Mkhonjane A

Mkhonjane A is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122666" url="https://af.wikipedia.org/wiki?curid=122666" title="Mkhonjane E">
Mkhonjane E

Mkhonjane E is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122667" url="https://af.wikipedia.org/wiki?curid=122667" title="Mqhedlana">
Mqhedlana

Mqhedlana is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122668" url="https://af.wikipedia.org/wiki?curid=122668" title="Ndatshana">
Ndatshana

Ndatshana is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122669" url="https://af.wikipedia.org/wiki?curid=122669" title="Ngwempisi">
Ngwempisi

Ngwempisi is 'n groot landelike gebied met 'n bevolking van 3 900 in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122670" url="https://af.wikipedia.org/wiki?curid=122670" title="Perseverance">
Perseverance

Perseverance is 'n groot nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122671" url="https://af.wikipedia.org/wiki?curid=122671" title="Vukaphanzi">
Vukaphanzi

Vukaphanzi is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122672" url="https://af.wikipedia.org/wiki?curid=122672" title="Matimatolo">
Matimatolo

Matimatolo is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122673" url="https://af.wikipedia.org/wiki?curid=122673" title="Mkhize">
Mkhize

Mkhize is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122674" url="https://af.wikipedia.org/wiki?curid=122674" title="Mpanza">
Mpanza

Mpanza is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122675" url="https://af.wikipedia.org/wiki?curid=122675" title="KwaZiba">
KwaZiba

KwaZiba is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122676" url="https://af.wikipedia.org/wiki?curid=122676" title="Mdlelanto">
Mdlelanto

Mdlelanto is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122677" url="https://af.wikipedia.org/wiki?curid=122677" title="Enhlalakahle">
Enhlalakahle

Enhlalakahle is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122678" url="https://af.wikipedia.org/wiki?curid=122678" title="Eshane">
Eshane

Eshane is 'n nedersetting in Umzinyathi-distriksmunisipaliteit in die KwaZulu-Natalprovinsie van Suid-Afrika.


</doc>
<doc id="122680" url="https://af.wikipedia.org/wiki?curid=122680" title="Süddeutsche Zeitung">
Süddeutsche Zeitung

Süddeutsche Zeitung (afkorting: SZ, Duits: "Suid-Duitse Koerant"; uitspraak: [ˈzyːtˌdɔʏtʃə ˈtsaɪtʊŋ]) is 'n Duitse gehaltedagblad wat deur die uitgewery "Süddeutscher Verlag" in München uitgegee en landwyd versprei word. Naas verslaggewing oor gebeure in München en die deelstaat Beiere dek dit ook nasionale en internasionale nuus en word dit onder die belangrikste meningsvormende dagblaaie in Duitsland gereken. As sulks is dit in 1945 deur die destydse Amerikaanse besettingsmoondheid se "Information Control Division" gelisensieer. In die eerste kwartaal van 2017 was dit die grootste Duitse gehaltedagblad en die tweede grootste nasionale koerant (naas die poniedagblad "Bild") met 365 938 verkoopte eksemplare.

Sedert 29 Februarie 2008 is 81,25 persent van die uitgewery "Süddeutscher Verlag" in besit van die houermaatskappy "Südwestdeutsche Medien Holding (SWMH)" met sy setel in Stuttgart.


</doc>
<doc id="122697" url="https://af.wikipedia.org/wiki?curid=122697" title="Guqa">
Guqa

Guqa is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122699" url="https://af.wikipedia.org/wiki?curid=122699" title="Gujini">
Gujini

Gujini is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122700" url="https://af.wikipedia.org/wiki?curid=122700" title="Hawker Typhoon">
Hawker Typhoon

Die Hawker Typhoon was 'n vegter-bomwerper wat deur die Britse Lugmag gebruik is tydens die Tweede Wêreldoorlog. Hierdie vliegtuig het ontwikkel uit 'n spesifikasie wat deur die Britse Lugvaartministerie daargestel is om 'n vliegtuig te ontwikkel wat die nuwe Rolls-Royce en Napier 24-silinder 2000 perdekragmotors kon gebruik.

Die Hawker Typhoon is ontwikkel met die Napier Sabre motor en het in Februarie 1940 sy nooiensvlug voltooi. Verdere ontwikkeling- en produksieprobleme het veroorsaak dat die Typhoon eers in Augustus 1941 aan die Britse Lugmag gelewer kon word. Dit was toe die eerste vegvliegtuig wat vinniger as 400 mph (643 km/h) kon vlieg. Hierdie topsnelheid het egter teen 'n prys gekom; die vliegtuig se klimvermoë was swak en sy vermoë op hoë hoogte was ook onder verwagting. Dit was alles as gevolg van die Sabre motor wat te vroeg in produksie gebring is.

Daar was ook 'n strukturele ontwerpfout in die stertgedeelte met menige noodlottige gevolge. Dit is egter later reggestel. Die totale "Typhoon" vloot was amper uit diens gestel as gevolg van al die probleme maar dit was gelukkig betyds opgelos. Toe die "Focke-Wulf Fw 190" sy verskyning maak, was die "Typhoon" die enigste vliegtuig wat sy snelheid kon ewenaar. Die "Typhoon" het vier van die "Focke-Wulf's" in hulle eerste verskyning vernietig.

Die bynaam vir die vliegtuig was "Tiffies". Vanaf 1943 het hulle 'n aktiewe rol begin speel in Frankryk en die Lae lande deur teikens aan te val en te vernietig. Later in 1943 is die vliegtuig met vuurpyle toegerus; dit het hulle in staat gestel om nog meer verwoesting te saai. Deur hul ongenaakbare aanvalle in die dag en nag kon hulle Duitse kommunikasie ontwrig wat baie bygedra het tot die Geallieerdes se sukses tydens D-dag. Dit is moeilik om te verstaan dat 'n vliegtuig wat se ontwikkeling amper gestaak weens tegniese redes uiteindelik deur 26 Eskaders van die 2de Taktiese Lugmag gebruik is.




</doc>
<doc id="122704" url="https://af.wikipedia.org/wiki?curid=122704" title="Pleuraspidotheriidae">
Pleuraspidotheriidae

Die Pleuraspidotheriidae is 'n klein familie van soogdiere uit die Paleogeen van Spanje, Frankryk en België. Een fossiel wat dalk ook in hierdie groep behoort is "Hilalia" uit Turkye.

Daar is drie genusse 


Van "Pleuraspidotherium" is amper 'n volledige skelet bekend en van "Orthaspidotherium" 'n volledige skedel met stukke skelet. In hierdie tydperk het Europa uit 'n reeks eilande bestaan, wat moontlik endemiese spesies gehad het en die verwantskap van hierdie diere is onduidelik. Hulle is taamlik primitief en lyk soos vroeë hoefdiere (Euungulata). Die onlangse ontleding deur Halliday plaas hulle aan die basis van die Euungulata-tak van die Laurasiatheria.


</doc>
<doc id="122707" url="https://af.wikipedia.org/wiki?curid=122707" title="Eoseen-Oligoseen-uitwissing">
Eoseen-Oligoseen-uitwissing

Die Eoseen-Oligoseen-uitwissing van 33,7 miloen jaar gelede is een van kleiner uitwissingsvoorvalle in die Aarde se geskiedenis.

Dit is nogtans een van die grootste uitwissings van die weekdiere en ander ongewerweldes van die Senosoïkum. Byvoorbeeld in die vlak water voor die Golfkus van die VS verdwyn ongeveer 90% van die weekdierspesies in hierdie tydperk.

Daar is gedink dat die oorgang na die Oligoseen 'n klimaatverandering geken het. Die gemiddelde temperature verander nogtans nie so sterk nie. Dit kan uit die aragoniet in die otoliete van visse bepaal word deur die suurstofisotope te bepaal. Indien dit egter noukeurig gedoen word lyk dit of die winters sowat vier grade kouer geword het. Dit hang dalk saam met die verskyning van 'n yskap op Antarktika wat stadig meer na die suidpool beweeg het. Australië en Suid-Amerika het losgeraak en die huidige sirkumpolêre stroom het ontstaan. Dit het glo die klimaat of Antarktika sterk afgekoel en die eerste yslae het daar gevorm.

Van die groepe wat verdwyn is die foraminifera Discosyslinidae, Asterocyclinidae en 'n deel van die Nummulitidae, wat destyds baie volop gewees het.

Die aarde is ook getref deur komete of asteroïdes in hierdie tydperk soos die Russiese Popigai-meteoor. Die planeet het dalk daardeur 'n impakwinter ervaar. Geleerdes stem nogtans nie saam oor die vraag watter rol dit gespeel het nie. Daar is ook aanwysings dat daar 'n reeks voorvalle gewees het wat sowat 10 miljoen jaar geduur het en nie een skielike uitwissing nie.

Die Grande Coupure verwys na 'n opmerkelike wysiging in die fossiele van veral soogdiere wat in Europa aangetref word. Dit is moontlik dat hierdie voorval effens later as 33,7 mj het plaasgevind. Een interpretasie is dat Europa uit 'n argipel bestaan het. Omdat die afkoeling van die aarde gelei het tot die vorming van yslae, veral in Antarktika het die vlak van die oseaan laer geword en die Europese eilande het met Asië in kontak gekom en speises wat endemies aan Europa was het uitgesterf.


</doc>
<doc id="122708" url="https://af.wikipedia.org/wiki?curid=122708" title="PETM-voorval">
PETM-voorval

Die PETM-voorval (Paleoseen-Eoseen termiese maksimum; Engels: "Paleocene Eocene Thermal Maximum") is 'n voorval aan die einde van die Paleoseen sowat 55 miljoen jaar gelede. In slegs 15–20 duisend jaar het die aarde se temperatuur met vyf grade verwarm. Dit is waarskynlik veroorsaak deurdat 2 000 gigaton koolstof (as koolstofdioksied) in die atmosfeer vrygestel is. Die PETM-voorval het tot die grootste diepsee-uitwissing in die laaste 93 miljoen jaar gelei. Ongeveer 35-50% van die diepsee se foraminifera het verdwyn. Op land en in die bolae van die oseane het dit tot 'n opmerklike diversifisering in lewe gelei.

Die PETM-voorval kan goed in die sedimentlae in die oseaan rondom Antarktika waargeneem word. Altwee die formula_1- en formula_2-isotoopverhoudings vertoon 'n piek van ongeveer -2 %. Die bolae van die oseaan moes 6 tot 8 grade warmer as normaal gewees het tydens die Paleoseen. Daar is ook aanduidings dat die suurgraad van die oseaan laer geraak het. Kalsiumkarbonaat het ook nie meer die bodem van die oseaan bereik nie.


</doc>
<doc id="122710" url="https://af.wikipedia.org/wiki?curid=122710" title="Embangweni">
Embangweni

Embangweni is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122711" url="https://af.wikipedia.org/wiki?curid=122711" title="Emthaleni">
Emthaleni

Emthaleni is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122712" url="https://af.wikipedia.org/wiki?curid=122712" title="Malomeni">
Malomeni

Malomeni is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122713" url="https://af.wikipedia.org/wiki?curid=122713" title="Matshematshe">
Matshematshe

Matshematshe is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122714" url="https://af.wikipedia.org/wiki?curid=122714" title="Register">
Register

Register is 'n taalkundige begrip wat verwys na die geskiktheid van styl, toon, en woordkeuse. Woordkeuse en taalgebruik verskil bv. tussen kinders, tieners, en volwassenes.



</doc>
<doc id="122715" url="https://af.wikipedia.org/wiki?curid=122715" title="Ezingulubeni">
Ezingulubeni

Ezingulubeni is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122716" url="https://af.wikipedia.org/wiki?curid=122716" title="Enyandu">
Enyandu

Enyandu is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122717" url="https://af.wikipedia.org/wiki?curid=122717" title="Esijozini">
Esijozini

Esijozini is 'n nedersetting geleë in die middel van KwaZulu-Natal, Suid-Afrika. 


</doc>
<doc id="122719" url="https://af.wikipedia.org/wiki?curid=122719" title="Maksimiliaan I">
Maksimiliaan I

Keiser Maksimiliaan I (22 Maart 1459 – 12 Januarie 1519) was Koning van die Romeine (ook bekend as Koning van die Duitsers) vanaf 1486 en Heilige Romeinse Keiser vanaf 1493 tot en met sy dood, alhoewel hy nooit deur die pous gekroon is nie, omdat die reis na Rome altyd te riskant was. Hy was die seun van Frederik III, Heilige Romeinse Keiser, en Eleonora Helena van Portugal. Hy was mederegeerder in die laaste dekade van sy vader se heerskappy, van om en by 1483 tot 1493.

Maksimiliaan het die invloed van die Huis van Habsburg deur oorlog uitgebrei en sy huwelik in 1477 met Maria van Boergondië, die erfgenaam van die Hertogdom Boergondië. Hy moes egter wel die Oostenrykse grondgebiede in hedendaagse Switserland aan die Ou Switserse Eedgenootskap afstaan. Deur sy seun Filips I van Kastilië se huwelik met die uiteindelike koningin Johanna van Kastilië in 1498, het Maksimiliaan tot die totstandbrenging van die Habsburg-koningshuis in Spanje bygedra, wat sy kleinseun Karel in staat sou stel om die trone van Kastilië sowel as Aragon te bestyg.



</doc>
<doc id="122722" url="https://af.wikipedia.org/wiki?curid=122722" title="Motivering">
Motivering

Motivering is 'n teoretiese konsep wat gebruik word om gedrag te verduidelik. Dit verskaf die rede vir mense se optredes, begeertes en behoeftes. Motivering kan ook gedefinieer word as 'n persoon se gerigtheid op 'n sekere gedrag, of dit wat maak dat 'n persoon 'n gedrag wil herhaal, en omgekeerd. 'n Motief spoor 'n persoon aan om op 'n sekere manier op te tree, of om minstens 'n geneigdheid vir spesifieke gedrag te ontwikkel.

Motivering kan verstaan word as 'n siklus waarbinne gedagtes tot sekere gedrag lei, waarop gedrag tot prestasie lei, en prestasie weer tot sekere gedagtes lei.

Almal is bekend met die idee dat mense rasioneel is en dat menslike gedrag deur logiese denke gerig word. Die terrein van gedragsekonomie is egter in die besonder gemoeid met die beperkings van rasionaliteit in ekonomiese agente.

Motivering kan in twee verskillende teorieë verdeel word, naamlik "intrinsieke" (interne of inherente) motivering en "ekstrinsieke" (eksterne) motivering.

Intrinsieke motivering is 'n persoon se innerlike begeerte om nuwe dinge en nuwe uitdagings te vind, om sy kapasiteit te ontleed, om waar te neem en kennis te versamel. Dit bestaan binne die individu is nie gebaseer op eksterne druk of 'n begeerte na erkenning nie.

"Voordele": Intrinsieke motivering kan blywend en selfonderhoudend wees. Pogings fokus eerder op die subjek as op beloning of straf.

"Nadele": Dit neem soms lank voordat pogings om intrinsieke motivering te bevorder, 'n persoon se gedrag affekteer en dit kan spesiale en omslagtige voorbereiding vereis.

Ekstrinsieke motivering verwys na die uitvoering van 'n aktiwiteit ten einde 'n verlangde uitkoms te verkry. Ekstrinsieke motivering kom van invloede buite die individu. Algemene ekstrinsieke motiverings is belonings (byvoorbeeld geld of punte) en die bedreiging van straf vir wangedrag.

Waar baie motiveringsteorieë 'n mentalistiese perspektief het, fokus behavioriste slegs op waarneembare gedrag en teorieë wat op eksperimentele bewyse gebaseer is. Motivering word beskou was 'n vraag oor watter faktore verskeie gedragvorms veroorsaak, voorkom of weerhou terwyl die kwessie van byvoorbeeld bewuste motiewe geïgnoreer word.

Die sosiokulturele teorie (sien Kultuurhistoriese sielkunde) (ook bekend as Sosiale Motivering) beklemtoon die impak van aktiwiteite en optredes wat deur sosiale interaksie en binne sosiale kontekste gefasiliteer word. Die sosiokulturele teorie verteenwoordig 'n verskuiwing weg van tradisionele motiveringsteorieë wat die individu se ingebore drange as bepalende faktor van motivering beskou.

'n Voorbeeld van die sosiokulturele teorie is sosiale opsette waar mense saamwerk om gemeenskaplike probleme op te los, soos atletiekspanne, studiegroepe, en burgerverenigings.

Stootmotiverings is dié waar mense hulleself druk om hul doelwitte te behaal of om iets te bereik, soos die begeerte na ontsnapping, rus en ontspanning, prestige, gesondheid en fiksheid, avontuur, en sosiale interaksie.

Trekmotivering is die teenoorgestelde van stootmotivering. Eersgenoemde kan beskou word as so 'n sterk begeerte om 'n doel te bereik dat dit voel asof die doel jou aantrek. Dit is waarom trekmotivering sterker as stootmotivering is. Dit is makliker om na iets aangetrek te word as om jouself te druk ter wille van iets wat jy begeer.

Selfbeheersing as motiveringsaspek word toenemend as 'n onderstel van emosionele intelligensie beskou; daar word voorgehou dat alhoewel 'n persoon as hoogs intelligent geklassifiseer is (soos deur baie tradisionele intelligensietoetse bepaal), hy die motivering kan ontbreek om intellektuele uitdagings aan te gryp.

'n Drif of begeerte kan as "’n tekort of behoefte beskou word wat gedrag aktiveer wat daarop gemik is om' n doel te bereik, of 'n aansporing".<ref name="Drive/Desire"></ref> Basiese drifte word deur tekorte soos honger geaktiveer wat 'n persoon motiveer om kos te soek, terwyl die begeerte na lof en goedkeuring meer subtiele drange is wat 'n persoon motiveer om op 'n manier op te tree wat ander tevrede stel.

Die drifteorie het uit die konsep ontwikkel dat mense sekere biologiese drange het, soos honger en dors. Met verloop van tyd word die drange sterker indien dit nie bevredig word nie (in hierdie geval deur te eet). Die bevrediging van hierdie drang veroorsaak dat die drif se krag afneem.

Volgens hierdie teorie het mense 'n motiveringsdrang om dissonansie te verminder.  Die lui denker ("cognitive miser")-perspektief maak dat mense dinge op 'n eenvoudige manier wil regverdig ten einde die inspanning te verminder wat deur denke vereis word.

Die inhoudsteorie was een van die eerste motiveringsteorieë. Inhoudsteorieë kan ook behoefteteorieë genoem word, want die teorie fokus op die belangrikheid van dit wat ons motiveer (behoeftes). Hierdie teorieë probeer dus identifiseer wat ons "behoeftes" is en hoe dit verband hou met die motivering om in daardie behoeftes te voorsien.

Inhoudsteorieë van menslike motivering sluit Abraham Maslow se hiërargie van behoeftes sowel as Herzberg se tweefaktorteorie in. Abraham Maslow het aangevoer dat individue 'n groeiende innerlike dryfkrag het wat oor groot potensiaal beskik. Sy hiërargie van behoeftes (1954) word algemeen gebruik om menslike motiewe te klassifiseer.

Die behoeftes, gelys van basies (onderste-eerste) tot hoogs kompleks (boonste-jongste) is soos volg:

Herzberg onderskei tussen:

Alderfer het op Maslow se hiërargie van behoeftes uitgebrei en die "ERG-teorie "geskep. Volgens hierdie teorie is daar drie groepe kernbehoeftes — bestaan (existence), verwantskap (relatedness), en groei (growth), vandaar die naam: ERG-teorie. Die bestaansgroep is gemoeid met die bevrediging van ons basiese materiële bestaansbehoeftes. Die tweede groep behoeftes is dié van verwantskap – ons begeerte na die instandhouding van belangrike persoonlike verhoudings. Ten slotte isoleer Alderfer groeibehoeftes as 'n intrinsieke begeerte na persoonlike ontwikkeling. Al hierdie behoeftes moet vervul word om 'n groter volkomenheid as mens te bereik.

Hierdie teorie fokus op die mate waarin 'n individu se gedrag selfgemotiveerd en selfbeskik is. Die SBT identifiseer drie ingebore behoeftes wat, indien dit bevredig word, optimale funksionering en groei meebring: bevoegdheid, verwantskap, en outonomie.

Hierdie teorie beklemtoon tyd as 'n kritiese, motiveringsfaktor. Die Temporele Motiveringsteorie-formule kan op "uitstel" en "doelwitstelling" as menslike gedragsvorms toegepas word.

Prestasiemotivering is 'n geïntegreerde perspektief gebaseer op die veronderstelling dat motivering uit die manier spruit waarop verskeie persoonlikheidskomponente daarop gerig is om te presteer. Die beklemtoning van prestasie is daarop gemik om voorheen afsonderlike benaderings, soos behoefte aan prestasie, met sosiale motiewe soos byvoorbeeld oorheersing te integreer.

Kognitiewe teorieë definieer motivering in terme van mense se manier van dink oor situasies. Kognitiewe motiveringsteorieë sluit die doelwitstellingsteorie en verwagtingsteorie in.

Die doelwitstellingsteorie is gebaseer op die idee dat individue soms 'n behoefte het om 'n duidelik gedefinieerde eindstaat te bereik. Hierdie eindstaat hou dikwels 'n eie beloning in. 'n Doel se doeltreffendheid word deur drie faktore beïnvloed: nabyheid, moeilikheidsgraad en spesifisiteit. 'n Ideale doel behoort binne 'n situasie te bestaan waar die tyd tussen die aanvangsgedrag en die eindstaat naby mekaar is. 'n Doel behoort nie te moeilik of te maklik te wees nie. Spesifisiteit is gemoeid met die beskrywing van die doel. Die doel behoort objektief omskryf en verstaanbaar te wees.

Die verwagtingsteorie verduidelik die gedragsproses waarvolgens 'n individu een gedragsopsie bo 'n ander kies, en waarom/hoe hierdie besluit met betrekking tot sy doel geneem word.

Sosiaal-kognitiewe gedragsmodelle sluit die konstrukte van motivering en wilskrag in. Motivering word beskou as 'n proses wat tot die vorming van gedragsvoornemens lei. Wilskrag word beskou as die proses waartydens voornemens in die gedrag self oorgaan. Met ander woorde, motivering en wilskrag verwys onderskeidelik na doelwitstelling en die najaag van daardie doel.

Die sielkundiges David C. McClelland en John W. Atkinson het redeneer dat motivering onbewustelik moet wees. Hulle het onder andere die Tematiese Appersepsietoets gebruik om motiveringsvlakke te meet.

Beginnende by studies waarby meer as 6 000 mense betrokke was, het professor Steven Reiss 'n teorie ontwikkel waarvolgens daar 16 basiese begeertes is wat amper alle menslike gedrag rig. Intrinsieke motivering is die geneigdheid om uitdagings te soek, om meer te wil uitvind, ontdek en soveel moontlik te leer om sodoende jou volle potensiaal as mens te bereik.

Die attribusieteorie, 'n teorie wat deur die sielkundige Fritz Heider ontwikkel is, beskryf die proses waardeur individue die oorsake van hulle gedrag en gebeure verduidelik. 'n Vorm van die attribusieteorie wat deur die sielkundige Bernard Weiner onwikkel is, beskryf 'n individu se oortuigings oor hoe die oorsake van sukses en mislukking hulle emosies en motiverings beïnvloed.

Benaderingsmotivering kan omskryf word as wanneer 'n sekere gedrag of reaksie op 'n situasie/omgewing beloon word of 'n positiewe/gewenste uitkoms het. Vermydingsmotivering, aan die ander kant, word omskryf as wanneer 'n sekere gedrag of reaksie op 'n situasie/omgewing gestraf word of 'n negatiewe/ongewenste uitkoms het. Navorsing toon dat, in gelyke omstandighede, vermydingsmotivering geneig is om sterker as benaderingsmotivering te wees.

Die poseienskappemodel (PEM), soos ontwikkel deur Hackman en Oldham, poog om pos-ontwerp te gebruik om werknemersmotivering te verbeter. Hulle voer aan dat enige pos in terme van vyf sleutelposeienskappe beskryf kan word:
Die PEM verbind bogenoemde posdimensies met kritiese sielkundige toestande wat tot gewenste persoonlike en werksuitkomste lei. Die kerndimensies kan gekombineer word om 'n voorspellende indeks te vorm, naamlik die "Motiveringspotensiaaltelling".

Die motiveringspotensiaaltelling (MPT) word met behulp van bogenoemde kerndimensies soos volg bereken:
Indien 'n pos 'n hoë MPT het, voorspel die poseienskappemodel dat motivering, prestasie en werksbevrediging positief beïnvloed sal word, en dat die waarskynlikheid van negatiewe uitkomste, soos afwesigheid en werknemersomset, sal afneem.

Werknemerserkenning gaan nie net oor geskenke en punte nie. Dit gaan daaroor dat die korporatiewe kultuur verander ten einde doelwitte en inisiatiewe te bereik en, heel belangrikste, om werknemers by die maatskappy se kernwaardes en oortuigings te betrek.

Motivering is van besondere belang vir opvoedkundige sielkundiges op grond van die noodsaaklike rol wat dit in studenteleer speel.

Motivering het verskeie uitwerkings op die manier waarop studente leer en hoe hulle met leerstof omgaan. Dit kan:

By die laagste vlakke van Maslow se hiërargie van behoeftes, soos fisiologiese behoeftes, is geld wel 'n motiveerder, maar die effek daarvan op personeel is egter nie van lange duur nie (in ooreenstemming met Herzberg se tweefaktor motiveringsmodel). By hoër vlakke van die hiërargie is aanprysing, respek, erkenning, bemagtiging en 'n gevoel van geborgenheid baie sterker motiveerders as geld, soos blyk uit Abraham Maslow se motiveringsteorie.

Motiveringsmodelle vorm die kern van speletjiesontwerp, want sonder motivering sal 'n speler nie daarin belangstel om verder binne 'n sekere speletjie te vorder nie. Daar bestaan verskeie modelle vir speletjiesmotivering, insluitend dié van Richard Bartle. Jon Radoff het 'n vierkwadrant-speletjiesmodel ontwikkel wat samewerking, kompetisie, immersie (verdieping) en prestasie insluit.

'n Motiveringspreker lewer toesprake wat daarop gemik is om 'n gehoor te motiveer of te inspireer. Hierdie sprekers stel hulle ten doel om hulle gehore uit te daag of te help verander. Daar was al baie hoëprofiel motiveringsprekers in die 21e eeu, naamlik Tony Robbins, Zig Ziglar, Nick Vujicic, Louise Hay, Wayne Dyer ens.



</doc>
<doc id="122723" url="https://af.wikipedia.org/wiki?curid=122723" title="Monoloog">
Monoloog

In teater is ’n monoloog (uit Grieks: μονόλογος, uit μόνος mónos, "alleen” en λόγος lógos, "spraak") ’n toespraak wat deur ’n enkele karakter gelewer word. Dit word gewoonlik gebruik om hulle gedagtes hardop uit te spreek, maar word soms ook direk aan ’n ander karakter of die gehoor gerig. Monoloë kom regoor die spektrum van die dramatiese media (toneelstukke, films, ens.), sowel as niedramatiese media soos poësie voor. Alhoewel daar baie ooreenkomste tussen monoloë en ander literêre middels is, insluitend alleenspraak (soliloquy), apostrowe en tersydes, is daar wel verskille.

Monoloë is soortgelyk aan poësie en plotselinge wetes (epifanieë) in die sin dat daar een “stem” is, maar daar bestaan verskeie verskille tussen hulle. ’n Alleenspraak behels byvoorbeeld ’n karakter wat sy of haar gedagtes en gevoelens aan hom-/haarself en die gehoor verwoord sonder om enige van die ander karakters aan te spreek. ’n Monoloog is die gedagtes van ’n persoon wat hardop uitgespreek word. Monoloë word ook van apostrowe onderskei waar die spreker of skrywer ’n denkbeeldige persoon, nielewende voorwerp of idee aanspreek. Tersydes verskil nie net in lengte van bogenoemde figure nie (tersydes is korter), maar word ook nie deur ander karakters gehoor nie, selfs in situasies waar hulle realisties gesproke gehoor moet word (bv. waar ’n gesprek tussen twee karakters onderbreek word wanneer een van daardie karakters ’n tersyde lewer).

In die antieke Griekse teater, die oorsprong van Westerse drama, is die konvensionele drie-akteurreël deur ’n twee-akteurreël voorafgegaan, wat op sy beurt weer deur ’n konvensie voorafgegaan is waarin ’n enkele karakter saam met die koor op die verhoog sou verskyn. Die oorsprong van die monoloog as ’n dramatiese tegniek is dus nie in dialoog gewortel nie. Inteendeel, die dialoog het uit die monoloog ontwikkel.

Die antieke Romeinse teater het ruim van monoloë gebruik gemaak, meer as die antieke Griekse teater of moderne teater.. Een van die belangrikste doelwitte van hierdie monoloë was om die verloop van groot hoeveelhede tyd (wat te omslagtig sou wees om in werklike tyd uit te speel) binne tonele aan te toon. Hierdie soort monoloog word ’n skakelmonoloog genoem. Ander monoloogtipes sluit in "verskyningsmonoloë" en afgangsmonoloë. Die primêre funksie is telkens 'n aanduiding van tydsverloop.

Beginnende by die Renaissance-teater, was die fokus van monoloë oor die algemeen op die karakters se gebruik van die uitvoerige toespraak om hulle dramatiese strewes voort te sit. In Postmoderne teater, aan die ander kant, het die uitvoerende (performatiewe) aspekte van die monoloog gewild geraak, in so ’n mate dat die grens tussen karakteruitbeelding (m.a.w. toneelspel) en outobiografiese toesprake vervaag het.

Innerlike dialoë behels dat ’n karakter sy gedagtes verwoord sodat die gehoor in ervarings kan deel wat andersins hoofsaaklik intern sou wees. In teenstelling daarmee behels ’n dramatiese monoloog dat een karakter met ’n ander karakter praat. Monoloë kan ook in aktiewe en narratiewe monoloë verdeel word. In ’n aktiewe monoloog gebruik ’n karakter sy toespraak om ’n duidelike doel te bereik. Narratiewe monoloë behels bloot dat ’n karakter ’n storie vertel en word dikwels uitgeken aan die feit dat die verlede tyd gebruik word.

Daar word dikwels van verhoogakteurs, en soms rolprent- en televisie-akteurs, vereis om monoloë vir oudisie-doeleindes te gebruik. Oudisiemonoloë demonstreer ’n akteur se vermoë om ’n stuk voor te berei en op te voer. Hierdie stukke word gewoonlik tot twee minute (soms korter) beperk en word dikwels met ’n kontrasterende monoloog gekombineer. ’n Komiese dialoog kan byvoorbeeld saam met ’n dramatiese monoloog gelewer word, of ’n klassieke monoloog saam met ’n kontemporêre monoloog. Die keuse van monoloë vir ’n oudisie berus dikwels op die betrokke toneelstuk of die rol wat die akteur wil vertolk. Die oudisiemonoloog dien as inlywingsrite vir verhoogakteurs en is ’n tradisie wat vandag nog voortgesit word.




</doc>
<doc id="122724" url="https://af.wikipedia.org/wiki?curid=122724" title="Rodrigo Duterte">
Rodrigo Duterte

Rodrigo Roa Duterte (gebore 28 Maart, 1945), ook bekend as Digong, is 'n Filippynse politikus en tans die 16de President van die Filippyne. Op 9 Mei 2016 is hy as president verkies en het met 'n ouderdom van 71 jaar die oudste persoon geword om die amp van president in die Filippyne te beklee.

Duterte is gebore op 28 Maart 1945, in Maasin, die hoofstad van die provinsie Suid-Leyte op die eiland Leyte.


</doc>
<doc id="122725" url="https://af.wikipedia.org/wiki?curid=122725" title="Goue Akker">
Goue Akker

Die Goue Akker is 'n winkelsentrum op die hoek van Adderleystraat en Strandstraat in die middestad van Kaapstad. Dit is in die 1970’s deur Sanlam op die terrein van die oorspronklike spoorwegstasie gebou. In 1975 met opgrawings tydens die bouproses is op oorblyfsels afgekom van die noordelike punt van 'n opgaardam wat in 1663 hier op die oorspronklike kuslyn gebou is.

Goewerneur Zacharias Wagenaer was baie bekommerd oor die standhoudende voorsiening van skoon drinkwater aan die inwoners sowel as aan die verbygaande skepe. Hy het opdrag gegee dat 'n reghoekige gemesselde opgaardam, bekend as die Nieuwe Bak (ook soms as Wagenaer se tenk), tussen die Fort en die see gebou moes word. Soldate, tuiniers, slawe, seuns en dogters, dus almal, is aan die werk gesit om te grawe en die rotsbodem op te breek. Daarna het die klipmesselaars die mure en sluise voltooi. Na twee maande se werk kon die dam van 45 m lank, 15 m breed en 1½m diep gevul word met 700 000 liter water uit die Varsrivier. In 1671 het Wouter Mostert 'n kanaal van die dam na die kaai gebou. Dit was makliker vir die matrose om die vate by die skepe te vul as by die dam en dan nog die vate na die skepe te rol.

Die reste van die dam en kanaal word in die Goue Akker as historiese besienswaardighede beskerm.



</doc>
<doc id="122726" url="https://af.wikipedia.org/wiki?curid=122726" title="Burberry">
Burberry

Burberry Group Plc is 'n Britse modehuis vir luukse klere wat sy hoofkwartier in Londen, Engeland het. Die onderneming, wat oorspronklik op buiteklere gefokus het, is in 1856 deur die 21-jarige Thomas Burberry gestig met die opening van sy eerste winkel in Basingstoke, Hampshire. Later het die modehuis tot die mark vir luukse mode toegetree met die ontwikkeling van gabardien in 1879, 'n waterdigte tekstielvesel wat kan "asemhaal" en uitsluitlik deur Burberry vervaardig is, en die opening van sy eerste modewinkel in Haymarket, 'n straat in Sentraal-Londen.
Burberry se kenmerkende 45 graad-ruitpatroon, wat onder meer vir serpe gebruik is, het sy belangrikste – en mees gekopieerde – handelsmerke geword, net soos sy befaamde soldatejas ("trenchcoat") wat, soos sy Engelse naam aandui, oorspronklik ontwerp is vir soldate wat dit tydens die Eerste Wêreldoorlog in loopgrawe gedra het. Dié jas, wat 'n tydlose mode-item geword het, was meer as 150 jaar lank in slegs twee kleure beskikbaar – kakie (stofkleurig) en swart – voordat in 2015 jasse vir sowel here as dames vir die eerste keer in rooi, wit en heuningkleur vervaardig is.

Burberry, wat naas mode ook 'n verskeidenheid bybehore, geure, sonbrille en skoonheidsmiddels bemark, was tot 1955 'n onafhanklike famile-onderneming. Intussen word dit as 'n publieke maatskappy bedryf waarvan die aandele op die Londense Effektebeurs genoteer word en deel uitmaak van die FTSE 100-indeks. Die onderneming bedryf meer as 500 modewinkels in 'n vyftigtal lande (waaronder vier in Suid-Afrika), maar verkoop sy produkte ook in konsessiewinkels.

Burberry het gaandeweg 'n vaste bestanddeel van Britse leefstyl en modekultuur geword, soos weerspieël word in sy status as hofleweransier vir koningin Elizabeth II en Charles, Prins van Wallis. Burberry se buiteklere is deur Britse militariste, Suidpool-verkenners en lugvaartpioniers gedra. Sy suksesvolle bemarkingstrategieë het teen die middel van die 20ste eeu op bekende persoonlikhede uit die vermaaklikheidsbedryf gefokus. Burberry se produkte word in die Verenigde Koninkryk ontwerp en hier (onder meer in Burberry se gabardien-wewery in Cross Hills, 'n dorpie naby Keighley, en die soldatejas-aanleg in Castleford, Yorkshire, Noord-Engeland) en elders in Europa vervaardig.

Digitale bemarking


</doc>
<doc id="122731" url="https://af.wikipedia.org/wiki?curid=122731" title="Martha Lugtenburg">
Martha Lugtenburg

Martha Catharina Transvalina Lugtenburg (plaas Rietfontein, Transvaal, 30 April 1900 – Belfast, Suid-Afrika, 27 Maart 1922) was die eerste volwaardige vrouestudent aan die Teologiese Skool Potchefstroom of Literariese Departement en in 1919 die eerste vrou wat ’n graad aan die pas gestigte Potchefstroomse Universiteitskollege vir Christelike Hoër Onderwys behaal het. 

Martha Lugtenburg is in ’n Dopper-huis gebore. Haar vader, J. Lugtenburg, het in die kerkraad van die Gereformeerde kerk Belfast gedien en was in ’n stadium ook skriba van die gemeente. Op skool aan die Potchefstroom Gimnasium, ’n uitvloeisel van die Teologiese Skool, was sy ’n slimkop en voorslagskolier wat die matriekeksamen in 1916 in die eerste klas geslaag het. So het sy ’n staatsbeurs verwerf om haar studie aan die Transvaalse Universiteitskollege (Tukkies) voort te sit. Destyds was die Teologiese Skool en sy Literariese Departement, waaruit die PUK vir CHO sou voortspruit, nog nie by die Universiteit van Suid-Afrika geïnkorporeer nie. 

Haar vader het in Januarie 1917 versoek dat finansiële steun aan haar verleen word sodat sy liewer op Potchefstroom kon studeer aangesien "de beginselen van de Theol. School mijn liefde hebben". Dit is gereël en in Februarie daardie jaar het sy ingeskryf vir die intermediate kursus. In 1918 het sy die B.A.-Junior voltooi en in 1919 die B.A.-Seniores en in in daardie jaar die graad verwerf. Blykbaar het die universiteitsjare destyds in Junie begin, want in Junie 1921 het sy die PUK verlaat met nadat sy die onderwyskursus O.1 asook Latyn en plantkunde voltooi het, en in haar grootwordomgewing in Oos-Transvaal gaan skoolhou.

Aan die studentelewe het Martha Lugtenburg aktief deelgeneem. Op 10 Februarie 1917, dus in haar eerste week of wat aan die instelling wat die PUK sou word, het sy aansoek gedoen om lidmaatskap van die studentevereniging Korps Veritas Vincet. In die studenteblad se eerste uitgawe van daardie jaar skryf iemand namens die korps: "’n Nuwe eer wat die korps te beurt geval het, is dat ons nou die eerste dame-lid in ons midde het. Ons heet al die nuwelinge hartlik welkom in ons midde, maar biesonder onse dame-lid." Einde 1917 kon die korpsvoorsitter, E.L.J. Venter, in sy jaaroorsig spog dat die korps se 24 lede baie meer was as in vorige jare en "wat meer is" dat die liggaam vir die eerste keer in sy 23-jarige bestaan ’n dameslid gehad het.

As al vrouestudent op die kampus – Jac van Rooy het later na haar verwys as "Die Groot Eensame" – was sy besonder gewild onder haar medestudente. As meelewende student het sy in die tennisbestuur gedien en was ys lid van die kleurekommissie wat in 1917 die nuwe kleure vir die Teologiese Skool moes verkry. Sy, L.J. du Plessis en A.J.H. van der Walt het in 1918 opdrag gekry om vir die korps ’n vaandel laat maak wat tydens die vereniging se kwarteeufeesviering in 1919 in gebruik geneem is.

Martha Lugtenburg was skaars agt maande weg van die PUK toe sy tragies sterf. Luidens die doodsberig in "Die Kalvinis"' (bylae tot "Het Kerkblad" was Lugtenburg en haar moeder in haar Spider op pad huis toe van die kerk af toe sy in ’n ernstige ongeluk betrokke was. Sy het 27 uur lank in vriende se huis gely, wat net deur die toediening van morfien versag is, voor sy ontslaap het met die woorde: "Verlang na God alleen." Haar (toe nog nieamptelike) verloofde, Willem Krüger, ’n ouer broer van prof. D.W. Krüger, was ’n briljante senter van die PUK se eerste rugbyspan, die Theos, en van Wes-Transvaal en van 1938 tot 1965 hoof van die Potchefstroom Gimnasium. Krüger het die afstand vanaf Potchefstroom na Belfast met ’n motor afgejaag, maar het te laat by haar sterfbed opgedaag.

Ná haar begrafnis het iemand (moontlik Jacs van Rooy) geskryf: "Die plaselike deelneming was oorweldigend vir ons siel. Meer dan negentig kranse het haar lijkkis bedek en ongeveer duisend persone het die begrawenis bijgewoon. In die studentekoerant het ’n medewerker geskryf: "Sy bly vir ons ongeveetlik." Van Willem Kruger het Van Rooy geskryf: "Ons het nog lang daarna ons ou maat Willem terneergedruk sien aangaan."



</doc>
<doc id="122741" url="https://af.wikipedia.org/wiki?curid=122741" title="Ammi Venter">
Ammi Venter

Ds. Abraham Adriaan Venter (noemnaam Amie, Philipstown, Kaapkolonie, 7 Mei 1909 – Potchefstroom, 28 Februarie 1990) was tussen 1935 en die aanvaarding van sy emeritaat in 1975 predikant in twee gemeentes van die Gereformeerde Kerk, naamlik Gereformeerde kerk Johannesburg-Wes van 1935 tot 1951 en daarna Klerksdorp tot 1975. 

Amie Venter is in die Karoo gebore en was ’n agterkleinkind van die Gereformeerde predikant ds. A.A.J. de Klerk Coetsee wat in 1869 ’n beroep na die Gereformeerde kerk Philipstown aangeneem het. Dr. H.J.R. du Plessis, jare lange predikant van Bronkhorstspruit (Erasmus) was sy oom. Venter het in 1926 aan die Hoërskool De Aar gematrikuleer en het van 1927 af aan die PUK vir CHO studeer, waar hy die B.A.-graad in 1929 behaal het. Drie jaar later het hy die graad B.D. aan die Teologiese Skool Potchefstroom verwerf. In 1933 het hy die kandidaatseksamen in die teologie met lof afgelê.

Die kerkraad van die Gereformeerde kerk Johannesburg het prop. Venter in 1934 gevra om ds. W.J. de Klerk in sy gemeente behulpsaam te wees. Ds. J.F. du Plooy skryf in ds. Venter se lewensberig in die GKSA se "Almanak" van 1991 hy is met die afstigting van Johannesburg-Wes in die volgende jaar daarheen beroep, maar Johannesburg-Wes is reeds in Desember 1930 afgestig, waarna ds. De Klerk dit in kombinasie met sy eie gemeente bedien het. Prop. Venter was ds. De Klerk waarskynlik dus wel behulpsaam, maar in die toe reeds afsonderlike gemeente Johannesburg-Wes. 

In ds. Venter se tyd in Johannesburg-Wes is ’n pastorie en later ook ’n kerk gebou. Van die godshuis, ontwerp deur die argitekte Gerard Moerdyk en Henry Watson, het ds. Venter die hoeksteen op 10 April 1948 gelê, ’n maand voor sy 39ste verjaardag. Dit was vyf nadat die grense tussen Johannesburg en Johannesburg-Wes op 1 April 1943 opgehef is en ds. Venter die grote gemeente, met in die jaar waarin die kerkgebou is altesaam 1 900 siele was, alleen bedien het. Nog in ds. Venter se tyd in die gemeente en wel op 22 Oktober 1950 is Johannesburg herstig en het dit vanaf 1952 bekendgestaan as Johannesburg-Mayfair. Dit lyk dus asof Johannesburg en Johannesburg-Wes met die vertrek van ds. De Klerk, toe Johannesburg nie weer beroep het nie, onder ds. Venter se leraarskap gekombineer het en, kort voor sy vertrek, weer geskei het. Johannesburg-Mayfair se stigtingsdatum is ná die skeiding as 1896, wat daarop dui dat die tydperk van 1943 (met ds. De Klerk se aftrede) tot 1950 (met ds. Venter se vertrek) ’n kombinasie was, pleks van ’n samesmelting, al was daar blykbaar net een kerkraad.

Tydens ds. Venter se tyd het ’n deel van Johannesburg-Wes op 15 November 1942 as die Gereformeerde kerk Delarey afgestig. Terselfdertyd het die Gereformeerde kerk Roodepoort van die gemeente Krugersdorp afgestig. Op 18 November 1942, net drie dae ná die stigtingsvergadering, het ’n gekombineerde kerkraadsvergadering besluit dat die twee kerke gesamentlik sou beroep. Ds. J.F. du Plooy, van Johannesburg-Oos, het die beroep van die gekombineerde kerkraad aanvaar en is op 15 Mei 1943 deur ds. F.P.J. Snyman in die NG kerk in Newlands bevestig. Op 18 Augustus daardie jaar het Delarey se kerkraad in beginsel besluit dat die gemeentes Roodepoort en Delarey saamsmelt, waartoe ’n gekombineerde kerkraadsvergadering op 20 Oktober 1943 ooreengekom het. Op ’n gekombineerde kerkraadsvergadering op 2 Desember 1943 in Newlands was die deputate van die Klassis Pretoria teenwoordig vir die ophef van die kombinasie en die vereniging van die twee gemeentes vanaf daardie datum. Die nuwe gemeente, Florida, se westelike grens het Witpoortjie ingesluit, terwyl die grens tussen die gebiede Newlands, Greymont, Albertsville en Johannesburg-Wes die oostelike grens sou vorm.

Ook in die gemeente Klerksdorp, gestig in 1927, het ds. Venter die voorreg gehad om die kerk se hoeksteen te lê en wel op 10 November 1951, die jaar waarin hy bevestig is. Dié kerk, ontwerp deur die Gereformeerde argitek Pieter Dykstra, is op 13 September 1952 in gebruik geneem. Reeds vroeër in 1952 is ook die pastorie voltooi waarin ds. en mev. Venter 24 jaar lank sou woon. In 1958 is ’n kerksaal teenaan die kerkgebou opgerig en genoem na Hettie Venter. Dié saal is in 1975, die egpaar Venter se laaste jaar in die gemeente, vergroot en ’n administratiewe gedeelte bygevoeg. Enkele maande voor ds. Venter se dood is die derde kerkgebou op 16 September 1989 in gebruik geneem nadat die oue, wat op dieselfde plek gestaan het en waarin ds. Venter amper ’n kwarteeu lank die Woord bedien het, gesloop is.

In die Klassis Pretoria, waartoe Johannesburg-Wes behoort het tot die stigting van Klassis Johannesburg, en later ook in wyer kerkverband het ds. Venter, volgens ds. Du Plooy, "besondere diens gelewer. Hy het hom steeds beywer vir die uitbreiding van Gods koninkryk sover menslik moontlik." Van Oktober 1953 tot 1976 het hy in die Kuratorium van die Teologiese Skool Potchefstroom gedien, die laaste 11 jaar as voorsitter. Danksy ’n uitsonderlike geheue kon hy op vergaderings goeie leiding gee. Hy was drie maal voorsitter van die GKSA se nasionale sinode en 12 maal van partikuliere (streek-) sinodes. Hy is in 1967 afgevaardig na die ekumeniese sinode in Lunteren, ’n bewys van die vertroue wat hy in sy kerk geniet het en ook, volgens ds. Du Plooy, omdat hy daarvoor bekwaam was. 

Benewens skoolonderwys, wat hom na aan die hart gelê het, het ds. Venter ook groot belangstelling in die PU vir CHO getoon. In 1958 het die Gereformeerde Kerk hom benoem om in die raad van die universiteit te dien. In die raad se dagbestuur en ander staande komitees het hy ook sy kragte ingespan. Van die 28 jaar dat hy in die raad gedien het, was jy 20 jaar lank voorsitter. In 1983 het die universiteit ’n eredoktorsgraad aan hom toegeken. Ds. Venter was betrokke by die opstel van die kontraktuele verband tussen die PU vir CHO en die Teologiese Skool.

Ds. Du Plooy skryf ds. Venter het as prediker agting geniet. Met die fees te Bloedrivier toe die terrein met bronswaens op 16 Desember 1971 ingewy is, is hy gevra om op te tree. Hy het ook die rede gehou toe die universiteit sy 100-jarige bestaan vier. 

Hy is in die môre van 28 Februarie 1990 skielik weens ’n hartaanval oorlede.

In Desember 1935 het ds. Venter in die huwelik getree met Hester Snyman (4 Maart 1915 – 19 Januarie 1997) van Middelburg, Kaap. Sy was destyds sekretaresse van die Jongedogtersvereniging op haar tuisdorp. Vyf kinders is uit hul huwelik gebore: wyle Amie (op sy dag NP-LP en minister), getroud met wyle Betsie; Hennie (tot sy aftrede professor aan die PU vir CHO), getroud met Christine (ook verbonde aan die PU vir CHO as professor); Rhodé (getroud met prof. Schalk Vorster, ook van die PU vir CHO); Drienie ('n dosent in wiskunde aan die PU vir CHO, getroud met prof. Carools Reinecke, oudrektor van die PU vir CHO); en Elma, die jongste, getroud met wyle Mattie Viljoen.




</doc>
<doc id="122744" url="https://af.wikipedia.org/wiki?curid=122744" title="Kerk van Skotland">
Kerk van Skotland

Die Kerk van Skotland (Engels: "Church of Scotland", Skots: "The Scots Kirk", Skots-Gaelies: "Eaglais na h-Alba", informeel bekend as "the Kirk") is die nasionale kerk van Skotland. Naas sy Protestantse en Presbiteriaanse karakter word die Kerk van Skotland gekenmerk deur die aanvaarding van menings-, spraak- en gedagtevryheid ten opsigte van kwessies wat nie die grondbeginsels van die Geloof raak nie en akkommodeer dus 'n verskeidenheid teologiese strominge wat hulself – in terme van hul leerstellings, etiese waardes en uitleg van die Skrif – as liberaal of behoudend sou beskryf.

Die Kerk van Skotland voer sy historiese wortels terug na die begin van die Christelike tydperk in Skotland omstreeks 400, alhoewel sy identiteit veral deur die Protestantse Hervorming in 1560 en die werk van kerkhervormers soos John Knox gevorm is. In Desember 2013 was 7,5 persent van die bevolking van Skotland – of 398 389 persone – belydende lidmate, alhoewel 'n merkbaar groter persentasie van die Skotse bevolking – 27,8 persent of 1,5 miljoen – hulself in die Jaarlikse Skotse Huishoudingsopname van 2014 ("2014 Scottish Annual Household Survey") as aanhangers van die Kerk beskryf het. Dié persentasie was selfs hoër in die sensus van 2011 toe 32,4 persent hulself as aanhangers beskryf het.

Terwyl die Kerk van Skotland sy vroegste wortels in die tyd van die kerstening van Skotland het, is sy identiteit gevorm deur die Skotse Reformasie van 1560. In dié tyd het baie aanhangers van die destydse kerk in Skotland hul bande met Rome verbreek gedurende 'n proses van Protestantse kerkhervorming waarin, naas ander teoloë, John Knox 'n leidende rol gespeel het.


</doc>
<doc id="122745" url="https://af.wikipedia.org/wiki?curid=122745" title="Wikus Vorster">
Wikus Vorster

Ds. Johannes Lodewikus Vorster (noemnaam Wikus, Philipstown, Kaapkolonie, 20 Desember 1908 – Potchefstroom, 2 Mei 1990) was langer as 38 jaar predikant in die Gereformeerde Kerk en het in sewe werkkringe gestaan, naamlik Piet Retief 1935–1938, Durban 1939–1942, Ventersburg-kombinasie 1942–1944, Johannesburg-Oos 1944–1948, Steynsburg 1948–1953, Bloemfontein-Wes 1953–1958 en Potchefstroom-Noord 1958–1973. 

Soos so baie predikante wat in die jare twintig en dertig van die vorige eeu tot die bediening toegetree het, was Wikus Vorster ’n seun van Philipstown in die Bo-Karoo. In sy geboortewêreld het hy die meeste van sy onderrig ontvang, maar het aan die Hoërskool Gimnasium op Potchefstroom gematrikuleer. Aan die PUK vir CHO was hy ’n goeie student en het later voorsitter van die studenteraad geword. As jong predikant is hy getroud met Anna de Vos, wat hy aan die PUK ontmoet het.

Ds. Vorster se sewe gemeentes of kombinasies was verspreid oor al vier die destydse provinsies van Suid-Afrika, terwyl hy ook hulpdiens verrig het in die indertydse Suidwes-Afrika. Volgens dr. Ben de Klerk wat sy lewensberig in die GKSA se "Almanak" van 1991 geskryf het, is ds. Vorster se bediening gekenmerk deur "opregtheid, nederigheid en sy liefde vir en betrokkenheid by elke lidmaat". In sy jare van bediening het hy groot veranderinge ten opsigte van verstedeliking en bedieningspatrone meegemaak.

Ds. Vorster was 12 jaar lank raadslid van die PU vir CHO en het harde werk gedoen, ook in die komitees. In die gemeenskapslewe van al die plekke waar gearbei het, het hy volgens dr. De Klerk ’n leidende rol gespeel. "Hy was veral ’n harde, stille werker agter die skerms. Hy was by uitnemendheid ’n gesinsman en sy vrou, kinders en kleinkinders was vir hom ’n kosbare kleinood."

So stil en nederig soos hy geleef het, skryf dr. De Klerk, is ds. Vorster die oggend van 2 Mei 1990 in sy slaap in die ouderdom van 81 jaar oorlede. "Die lewe van hierdie begaafde kneg van die Here sal vir baie nog as voorbeeld bly dien."

Sy dogter Elna Coetzer het einde 2017 van haar pa geskryf: "Ek onthou hom as my stil en rustige pa, wat, volgens my as tiener, 'uit die bloute', altyd daar was as ek hulp of raad nodig gehad het. Sonder dat hy dit gewys het, het hy my so goed gelees en gehelp met raad, veral ook oor besluite oor my studierigting op Puk. Ek het gedink niemand weet hoe ek daaroor worstel nie maar ja, skielik was hy net daar op die regte tyd vir my om te help. Die Karoo-woonstelle het sy naam gekry van sy erfplaas in die Karoo. Ons was 'n paar dae gelede by Coenie en Deon Meyer se uitmuntende Karoo Suite en daar was my man Jan so aangedaan, want ons het gewens my pa was daar om die Karoo, wat hy so diep liefgehad het, te kon gedenk deur Coenie en Deon se oë ... en harte."



</doc>
<doc id="122746" url="https://af.wikipedia.org/wiki?curid=122746" title="Back Yard Burgers">
Back Yard Burgers

Back Yard Burgers, Inc. is 'n Amerikaanse plaaslike konsessieketting van kitskosrestaurante.



</doc>
<doc id="122750" url="https://af.wikipedia.org/wiki?curid=122750" title="Hawker Tempest">
Hawker Tempest

Die Hawker Tempest was 'n vegter-bomwerper wat deur die Britse Lugmag gebruik is tydens die Tweede Wêreldoorlog. Hierdie vliegtuig is ontwikkel uit die "Hawker Typhoon". Die grootse verskille was dat die "Tempest" 'n langer romp gehad het en dat 'n verbeterde vlerk ontwerp gebruik is. Dit was gedoen om die "Typhoon" se swak klimvermoë en swak prestasie op hoë hoogtes te oorkom.

Vyf prototipes was beplan om al die verskillende motor konfigurasies te toets. Slegs drie is in diens gestel: Mk 11, Mk V en Mk VI. Vir die Ml II was die verkoeler geskuif van onder die motor tot in die voorste rant van die vlerke en die brandstof tenk uit die vlerke tot in die romp.

Die eerste "Tempest" wat gevlieg het was die Mk V, dit was in wese 'n verbeterde "Hawker Typhoon" en het September 1942 gevlieg.
Hierdie vliegtuig was aangedryf deur 'n Sabre II motor terwyl die Mk VI met die Sabre V motor van 2340 perdekrag, toegerus was. Die Mk V het die kenmerkende verkoeler onder die motor ontwerp behou.

Na hulle take om Duitse treine en ander oppervlakte teikens te vernietig grootliks afgehandel was, was die "Tempest" gebruik om die V-1 vuurpyle te onderskep. Die "Tempest" was die vinnigste vliegtuig waaroor die Britse Lugvaart Ministerie beskik het en hierin het die "Tempest" uitgeblink. Dit het 638 V-1's tussen 13 Junie en 5 September 1944 onderskep.

Later, as deel van die 2de Taktiese Lugmag groep was die "Tempest" ingespan om die straalvliegtuig die "Messerschmitt Me 262" te jag. Hulle het daarin geslaag om 20 van dié vliegtuie af te skiet.

Na die oorlog was die "Tempest" gebruik om teikens te trek en hulle was ook die "RAF" se standaard vegvliegtuig totdat dit deur die De Havilland Vampire in 1949 vervang is.

Die "Tempest II" het baie anders gelyk as die eerste model en was aangedryf deur die Centaurus motor van 2520 perdekrag. Hulle was veronderstel om in diens gestel word teen Japan maar die oorlog het tot 'n einde gekom voordat dit kon gebeur.

Die Mk II is in November 1945 in diens gestel en die meerderheid het oorsee diens gedoen. Drie "Tempest II" eskaders het in Duitsland diens gedoen vanaf 1946 tot 1948. Hulle was daar tydens die Berlynse Lugbrug vanaf 1948 tot 1949 as deel van 33 Eskader by die lughawe Gatow. 33 Eskader het later die vliegtuig in die Verre Ooste gebruik en hulle ook deelgeneem in aksie teen die Maleisiëse terroriste in 1950/1.




</doc>
<doc id="122752" url="https://af.wikipedia.org/wiki?curid=122752" title="Fasediagram">
Fasediagram

'n Fasediagram is 'n tipe grafiek wat in wetenskaplike velde soos fisiese chemie, mineralogie, ingeneurswese en materiaalwetenskappe gebruik word. Dit dui sekere toestande (bv. temperatuur, druk, volume, chemiese samestelling) aan waar termodinamiese onderskeibare fases van materiaal voor kan kom en in ekwilibrium kan bestaan. Fasediagramme kan twee of meer dimensies, en ook twee of meer asse hê.

In fasediagramme kan ekwilibriumlyne of fasegrense gesien word, so genoem omrede dit verwys na toestande waaronder meer as een fase saam kan bestaan by hierdie ekwilibriumlyne. Trippelpunte is punte op die fasediagram waar ekwilibriumlyne bymekaarkom, en dui toestande aan waar drie fases kan bestaan. As water as voorbeeld geneem word, het dit 'n trippelpunt waar die temperatuur 273.16 K en 'n drukking van 611.657 Pa het. By hierdie trippelpunt kan ys, water en waterdamp in ekwilibrium bestaan.


</doc>
<doc id="122753" url="https://af.wikipedia.org/wiki?curid=122753" title="Harappa">
Harappa

Harappa (Oerdoe: ہڑپّہ) is ’n argeologiese terrein in Pandjab, Pakistan. Dit is genoem na ’n moderne dorp naby die voormalige ligging van die Ravirivier, wat nou 8 km noord daarvandaan verbyvloei. Die moderne dorp, met ’n inwonertal van slegs 15 000, is sowat 6 km van die antieke terrein af geleë. Die terrein bevat die ruïnes van ’n ommuurde stad uit die Bronstydperk, wat deel was van die Indusvalleibeskawing. Dit was in Sindh en Pandjab gesentreer. 

Die stad het vermoedelik tot 23 500 inwoners gehad en sowat 150 ha beslaan, met kleihuise tydens die Gevorderde Harappa-fase (2600-1900 v.C.) wat as groot vir dié tyd beskou word. Vanweë die argeologiese gebruik om voorheen onbekende beskawings te noem na die terrein wat eerste opgegrawe is, is die Indusvalleibeskawing ook bekend as die Harappabeskawing.

Die antieke stad Harappa is erg beskadig tydens Britse heerskappy, toe stene van die ruïnes gebruik is om treinspore mee te bou. In 2005 is die bou van ’n omstrede vermaaklikheidspark op die terrein gestaak toe bouers baie argeologiese artefakte in die vroeë stadiums van die bouwerk opgediep het. Danksy ’n pleidooi van die Pakistanse argeoloog Ahmad Hasan Dani aan die departement van kultuur is begin met die restourasie van die terrein.


</doc>
<doc id="122754" url="https://af.wikipedia.org/wiki?curid=122754" title="Ga-Keetse">
Ga-Keetse

Ga-Keetse is 'n klein Swart nedersetting in Aganang Plaaslike Munisipaliteit, noordwes van Polokwane, in die Limpopoprovinsie van Suid-Afrika.



</doc>
<doc id="122755" url="https://af.wikipedia.org/wiki?curid=122755" title="Ga-Kgoroshi">
Ga-Kgoroshi

Ga-Kgoroshi is 'n klein Swart nedersetting in Aganang Plaaslike Munisipaliteit noordwes van Polokwane, in die Limpopoprovinsie van Suid-Afrika.



</doc>
<doc id="122756" url="https://af.wikipedia.org/wiki?curid=122756" title="Ga-Kolopo">
Ga-Kolopo

Ga-Kolopo is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noord-noordwes van Polokwane geleë.



</doc>
<doc id="122757" url="https://af.wikipedia.org/wiki?curid=122757" title="Ga-Lamola">
Ga-Lamola

Ga-Lamola is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 73 km noordwes van Polokwane en 32 km suidoos van Senwabarwana geleë.



</doc>
<doc id="122758" url="https://af.wikipedia.org/wiki?curid=122758" title="Ga-Lepadima">
Ga-Lepadima

Ga-Lepadima is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="122759" url="https://af.wikipedia.org/wiki?curid=122759" title="Erasmusbaba">
Erasmusbaba

'n Erasmusbaba is 'n baba wie se ouers mekaar deur die Europese Unie se Erasmusprojek ontmoet het. In 2014 het die Europese Kommissie geraam dat daar meer as een miljoen van hulle sedert die stigting van die Erasmusprojek in 1987 gebore is.

Die Erasmusprojek – genoem na Erasmus van Rotterdam – het ten doel om jong Europeërs die geleentheid te gee om in 'n ander lidstaat van die Unie te studeer. Die program betrek die 28 lidstate van die Europese Unie asook die vier ander lede van die EER en Turkye. Hierdie program is baie gewild onder jong mense in Europa. Een rede is dat hulle met ervaring buite hulle eie land makliker werk vind.

Die program het in 2017 'n begroting van €2 110 000 000 gehad. 


</doc>
<doc id="122760" url="https://af.wikipedia.org/wiki?curid=122760" title="Skis">
Skis

'n Skis is 'n soort rots wat 'n gelaagde morfologie het en maklik in dun blokke of vlokke gesplyt word.

Dit is 'n metamorfiese gesteente en dit bevat plaatvormige korrels wat gewoonlik met die blote oog sigbaar is. Skiste word dikwels aan 'n konvergente plaatgrens gevorm waar skalie deur hoë druk (0,1 tot 0,8 GPa) en hoë temperature (200 tot 600  °C) chemies verander word. Die kleiminerale word daarby in minerale soos muskoviet, biotiet en chloriet omgesit. 


</doc>
<doc id="122761" url="https://af.wikipedia.org/wiki?curid=122761" title="Ga-Madiba">
Ga-Madiba

Ga-Madiba is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 32 km noordwes van Polokwane geleë.



</doc>
<doc id="122762" url="https://af.wikipedia.org/wiki?curid=122762" title="Ga-Madietane">
Ga-Madietane

Ga-Madietane is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 32 km wes van Polokwane geleë.



</doc>
<doc id="122763" url="https://af.wikipedia.org/wiki?curid=122763" title="Ga-Mahoai">
Ga-Mahoai

Ga-Mahoai is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 42 km wes van Polokwane geleë.



</doc>
<doc id="122764" url="https://af.wikipedia.org/wiki?curid=122764" title="Hendrik-Jan Boshoff">
Hendrik-Jan Boshoff

Ds. Hendrik-Jan Boshoff (Onbekend, 12 Desember 1922 – Pretoria, Suid-Afrika, 2 Mei 1990) was tussen 1949 en 1985 predikant in vier kombinasies of gemeentes van die Gereformeerde Kerk en in een sendingwerkkring.

Ds. Boshoff is in 1949 deur die nasionale sinode geëksamineer en beroepbaar gestel. Nog in daardie jaar is hy bevestig in sy eerste gemeente, Piet Retief, maar reeds in die volgende jaar het hy ’n beroep aanvaar na Philipstown. Twee jaar later vertrek hy na Petrusburg in die Oranje-Vrystaat en bly daar tot 1955, toe hy die beroep aanneem na Bergsig in Pretoria, waar hy die eerste leraar was. Dié keer bly hy 12 jaar, want in 1967 aanvaar hy ’n beroep as sendeling van die Laeveld-kombinasie. Sy laaste werkking was die kombinasie Theunissen/Brandfort, van 1975 tot hy sy emeritaat 10 jaar later in 1985 aanvaar het. Hierna het hy en sy vrou, Baba, hulle op Heidelberg, Tvl., gaan vestig, maar hy is net ’n kort aftrede van nagenoeg vyf jaar gegun.

Hy en sy vrou, Baba (wat op 8 September 2018 oorlede is) was op verskeie terreine aktief. Sy vrou, wat ’n doktorsgraad in opvoedkunde gehad het, het weer begin skoolhou. Ds. Boshoff het nog dikwels die Woord in ander gemeentes gaan bedien. In 1989 het hulle na Pretoria verhuis. Sy laaste Woordbediening was in gemeente Wonderboom-Suid. Ná die aanddiens het hy vir sy vrou gesê hy voel moeg. Nadat hulle tuis gekom het, het hy ’n ernstige beroerteaanval gehad. Hy is in die hospitaal opgeneem en is die Woensdag oorlede.

Ds. Louis Buys het in ds. Boshoff se lewensberig in die GKSA se "Almanak" van 1991 geskryf hy het hom as ’n ernstige en toegewyde mens leer ken en as ’n goeie vriend. "Hy het sy roeping, reeds as student, met alle erns bejeën, en saam met Baba, sy eggenote, het hulle vrugbare diens gelewer in die verskillende gemeentes waar hulle opgetree het. Hy was ’n harde werker, en kon hom so met oorgawe toelê op die dinge wat vir hom eerste moes kom."



</doc>
<doc id="122765" url="https://af.wikipedia.org/wiki?curid=122765" title="Ga-Mangou">
Ga-Mangou

Ga-Mangou is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 34 km noordwes van Polokwane geleë.



</doc>
<doc id="122766" url="https://af.wikipedia.org/wiki?curid=122766" title="Skalie">
Skalie

'n Skalie is 'n sedimetêre gesteente wat maklik in dun lae breek. Dit het deur konsolidasie, soos sementasie of samedrukking van modder en klei ontstaan en bevat 'n redelike hoeveelheid kleiminerale en detritale kwarts. 

Swart skalie bevat organiese materiale en dit kan ontbind tot gas of aardolie. Dit maak swart skalie tot 'n belangrike bron van hierdie fossiele brandstowwe. Ander skalies kan rooi, groen, bruin of grys van kleur wees. Indien hulle gemaal en met water gemeng word, lewer hulle klei waarvan aardewerk vervaardig kan word. 

Indien skalie aan hoë druk en temperature blootgestel word, kan hieruit metamorfiese skiste ontstaan.


</doc>
<doc id="122767" url="https://af.wikipedia.org/wiki?curid=122767" title="Ga-Mankodi">
Ga-Mankodi

Ga-Mankodi is 'n klein Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 65 km noordwes van Polokwane geleë.



</doc>
<doc id="122768" url="https://af.wikipedia.org/wiki?curid=122768" title="Ga-Mabitsela">
Ga-Mabitsela

Mabitsela is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 48 km noordwes van Polokwane geleë.



</doc>
<doc id="122769" url="https://af.wikipedia.org/wiki?curid=122769" title="Ray Charles">
Ray Charles

Ray Charles (1930–2004) was ’n blinde Amerikaanse sanger, liedjieskrywer en pianis wat in die 1950’s en 1960’s gewild was. Sy bekendste liedjies sluit in ""Georgia"" (1960) en ""I Can’t Stop Loving You"" (1962). Hy het ’n groot invloed op soul-musiek gehad.

Ray Charles Robinson is op 23 September 930 in Albany, Georgia in die Verenigde State van Amerika gebore en het in Greenville, Florida grootgeword. Toe hy ses was het hy begin blind word en op sewe kon hy glad nie meer sien nie. Hy het nooit presies geweet wat dit veroorsaak het nie, hoewel sommige glo dat dit gloukoom was. Hy het by die St Augustine Skool vir Dowes en Blindes in St Augustine, Florida skoolgegaan. Daar het hy verskeie musiekinstrumente leer speel en ook musiek begin skryf.

Sy pa sterf terwyl hy op skool was en sy ma is ook vyf jaar later oorlede. Charles is op 10 Junie 2004 aan lewerversaking oorlede.





</doc>
<doc id="122771" url="https://af.wikipedia.org/wiki?curid=122771" title="Serisiet">
Serisiet

Serisiet is 'n mineraal Dit is'n fynkorrelrige wit kaliummika wat die verweringsproduk van verskeie aluminosilikaatminerale is. Die formule is 
Dit is 'n soort muskoviet wat soms effens met paragoniet gemeng is. 


</doc>
<doc id="122772" url="https://af.wikipedia.org/wiki?curid=122772" title="Citroën Jumpy">
Citroën Jumpy

Die Citroën Jumpy (of Citroën Dispatch in sommige lande) is 'n ligte handelsvoertuig wat deur Sevel Nord naby Valenciennes in Frankryk geproduseer word sedert 1994, nou in sy derde generasie. Die Jumpy is later herkenteken en vanaf 1995 verkoop as die Peugeot Expert.

Al drie modelle is opgekikker in Maart 2004, voordat dit vervang is deur die nuwe tweede generasie modelle in Januarie 2007. Hierdie 2007-modelle weer al gedeel dieselfde ontwerp en ingenieurswese, met subtiele trim veranderinge tussen elke merk. Die tweede generasie het 'n klein opkikkering gekry in Februarie 2012, en vanaf Julie 2013 het Toyota begin met verkope van 'n herkentekende weergawe genoem die Toyota ProAce.

Op 1 Desember 2015 het Citroën, Peugeot en Toyota onthul dat hul nuwe generasie van hierdie voertuie, in mensekarweierspesifikasies nou genoem word Citroën  Space Tourer, Peugeot Traveller, met Toyota wat die ProAce naam behou het. 


</doc>
<doc id="122773" url="https://af.wikipedia.org/wiki?curid=122773" title="Tektosilikaat">
Tektosilikaat

'n Tektosilikaat is 'n silikaat wat deur die deling van al vier suurstofatome van die -tetraëders gekenmerk word. Hierdeur verkry die mineraal 'n driedimensionale netwerkstruktuur. Die mees bekende voorbeeld is kwarts en sy nege polimorfe. In hierdie stowwe is die Si:O-verhouding 1:2. Ander voorbeelde is Chalsedoon, Crisopraas, Agaat en Oniks.


</doc>
<doc id="122775" url="https://af.wikipedia.org/wiki?curid=122775" title="Fiat Ducato">
Fiat Ducato

Die Fiat Ducato is 'n ligte handelsvoertuig wat ontwikkel is deur die Sevel gesamentlike onderneming tussen Fiat en PSA Peugeot Citroën, vervaardig sedert 1981. Dit was ook verkoop as die Citroën C25, Peugeot J5, Alfa Romeo AR6 en Talbot Express vir die eerste generasie, terwyl die tweede en derde geslagte bemark is as die Fiat Ducato, Citroën Jumper, Peugeot en as die Ram ProMaster vir die derde generasie vir die Verenigde State van Amerika en Kanadese mark sedert 2013.


</doc>
<doc id="122777" url="https://af.wikipedia.org/wiki?curid=122777" title="Periptychidae">
Periptychidae

Die Periptychidae(Cope, 1882) is 'n familie van uitgestorwe plasentale soogdiere uit die Paleoseen, veral van Noord-Amerika, moontlik ook Asië. Hulle was vroeë op die grond lewende herbivore, tussen 'n eekhoring en 'n skaap na grootte. 

Een van die genusse "Ectoconus" het twee spesies "E. ditrigonus" en "E. symbolus" Hulle is die volopste soogdierfossiele wat in die Puercan van die San Juan-bekken van Nieu-Meksiko aangetref word.

Tradisioneel word hierdie familie in die orde "Condylarthra" geplaas, maar onlangse navorsing het getoon dat hierdie orde 'n regte asbliktakson is, hoewel die spesies wat dit bevat wel binne die Laurasiatheria val. Halliday (2015) plaas die familie as susterklade van die Pantodonta binne die kroongroep Ferae van die Laurasiatheria.

Van die spesies is:


</doc>
<doc id="122785" url="https://af.wikipedia.org/wiki?curid=122785" title="Tsodilo">
Tsodilo

Die Tsodilo-heuwels is geleë in die noordweste van Botswana, naby die Namibiëse grens en die Okavangodelta in die Okavango-distrik. 'n Gebied van ongeveer 4 800 ha rondom die heuwels is in 2001 as 'n Unesco-Wêrelderfenisgebied verklaar. Die gebied bestaan uit massiewe kwartsiet-rotsformasies in die ooste tot 'n droë fossielmeer in die Kalahari-woestyn in die weste. Met meer as 4 500 rotstekeninge het die gebied een van die hoogste konsentrasies van rotskuns ter wêreld.


 


</doc>
<doc id="122786" url="https://af.wikipedia.org/wiki?curid=122786" title="Butrint">
Butrint

Butrint is 'n Griekse stad in die suide van Albanië, ongeveer 20 km van die huidige Saranda. Die stad is in die laat Middeleeue verlaat nadat moerasse in die gebied ontstaan het en is in 1992 as 'n Unesco-Wêrelderfenisgebied verklaar.



</doc>
<doc id="122788" url="https://af.wikipedia.org/wiki?curid=122788" title="Setumong">
Setumong

Setumong is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 28 km wes van Polokwane geleë.



</doc>
<doc id="122789" url="https://af.wikipedia.org/wiki?curid=122789" title="Saronsberg">
Saronsberg

Saronsberg is 'n wynlandgoed in die Tulbaghvallei in Tulbagh, Wes-Kaap. Die landgoed is geleë duskant Saron, met die berg met dieselfde naam tussen-in. Die wynmaker is Dewaldt Heyns.



</doc>
<doc id="122790" url="https://af.wikipedia.org/wiki?curid=122790" title="Schoongelegen">
Schoongelegen

Schoongelegen is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 28 km wes van Polokwane geleë.



</doc>
<doc id="122791" url="https://af.wikipedia.org/wiki?curid=122791" title="Sefahlane">
Sefahlane

Sefahlane is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 28 km wes van Polokwane geleë.



</doc>
<doc id="122792" url="https://af.wikipedia.org/wiki?curid=122792" title="Segwahleng">
Segwahleng

Segwahleng is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is 28 km wes van Polokwane geleë.



</doc>
<doc id="122793" url="https://af.wikipedia.org/wiki?curid=122793" title="Sebora">
Sebora

Sebora is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is naby Takalane, ongeveer 28 km wes van Polokwane geleë.



</doc>
<doc id="122794" url="https://af.wikipedia.org/wiki?curid=122794" title="PubMed">
PubMed

PubMed is ’n gratis soekenjin wat veral soek in die Medline-databasis van verwysings oor lewenswetenskappe en biomediese onderwerpe. Die Nasionale Biblioteek van Medisyne (NLM) by die Nasionale Gesondheidsinstituut van die VSA hou die databasis in stand.


</doc>
<doc id="122796" url="https://af.wikipedia.org/wiki?curid=122796" title="Sekuruwe">
Sekuruwe

Sekuruwe is 'n Swart gehug in Aganang Plaaslike Munisipaliteit, in die Limpopoprovinsie van Suid-Afrika. Dit is ongeveer 45 km wes van Polokwane geleë.


</doc>
<doc id="122797" url="https://af.wikipedia.org/wiki?curid=122797" title="Sechaba">
Sechaba

Sechaba is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is ongeveer 18 km noordwes van Polokwane geleë.



</doc>
<doc id="122798" url="https://af.wikipedia.org/wiki?curid=122798" title="Teologiese Skool Potchefstroom">
Teologiese Skool Potchefstroom

Die Teologiese Skool Potchefstroom (TSP) is die kweekskool (opleidingsinstansie vir kandidaatpredikante) van die Gereformeerde Kerke in Suid-Afrika wat voortspruit uit die Teologiese Skool Burgersdorp. Laasgenoemde is in 1869 gestig en einde 1904 na Potchefstroom verskuif, waar dit begin 1905 geopen het.

Die teologiese skool met die losiesgebou, professorale woning en gebou van die Voorbereidende Skool is in 1926 aan die provinsiale administrasie van Transvaal verkoop vir £7 500. In 1956 het die Skool dit teruggekoop vir die nominale bedrag van £600. So het hierdie historiese monumente weer in die Kerk se besit gekom.

Die studente aan die TSP het in ’n stadium tot 12 vermeerder. Omdat nog ruimte ook vir die studente aan die Literariese Departement (voorloper van die PU vir CHO) geskep moes word, is met biblioteek en al na ’n syvleuel van die Voorbereidende Skool verhuis. Toe dit later afgestaan moes word, is verhuis na ’n woonhuis op die hoek van Molen- en Esselenstraat. In daardie stadium (omstreeks 1918/'19) is die eerste teologiese skool vir onderwysdoeleindes aan die provinsiale administrasie van Transvaal verhuur. Ruim ondersteuning van die GKSA se Jubileumfonds en ’n besluit van die Sinode van 1920 dat £3 000 daarvan vir die oprigting van ’n nuwe teologiese skool gebruik moes word, het die weg gebaan vir oprigting van die tweede skool. Reeds in 1917 is 3 morge aangekoop teen die nominale bedrag van £25.

Hierdie gebou, wat later sou bekendstaan as Teologiese Skool Nommer 2, is in 1984 grondig gerestoureer om gebruik te word as die GKSA se kerkmuseum. Dit het £2 475 gekos en is op 7 April 1922 in gebruik geneem. Dertig jaar lank is die TSP in dié gebou gehuisves.

Die Teologiese Skool se geboue is vroeg in die 1950's opgerig en vorm ’n eenheid met die GKSA se Administratiewe Buro, Argief en die kerkgebou van die Gereformeerde kerk Potchefstroom-Die Bult. Van die inwyding van die geboue op 18 Oktober 1952 tot in 2015 was die kerkgebou die tuiste van die gemeente Potchefstroom-Noord, wat in laasgenoemde jaar met die gemeente Noordbrug saamgesmelt het.

Die Teologiese Skool en Administratiewe Buro het voor die oprigting van die gebouekompleks ’n dringende behoefte aan meer ruimte ervaar. Die Skool het veral nog ruimte kortgekom vir sy biblioteek en leeskamer, want destyds was die leeskamer ’n gedeelte van die vertrek wat diens as biblioteek gedoen het, terwyl van die biblioteekboeke in ’n buitekamer gehuisves moes word. Die nodige ruimte vir die Kerk se Argief het ook ontbreek. Die Administratiewe Buro, wat ’n groot en belangrike deel van die Kerk se administrasie behartig, is tot in daardie stadium in ’n vertrek gehuisves wat van die TSP geleen is, plus ’n kleiner vertrek wat later beskikbaar gestel is.

Die GKSA se Sinode van 1949 het aandag aan die dringende behoeftes van die TSP en Admininistratiewe Buro geskenk en die Kuratore van die Skool opdrag gegee om ’n bouplan te laat opstel vir die oprigting van ’n biblioteek, leeskamer, argief en administratiewe kantore. Die beplanning moes ook voorsiening maak vir die klaskamers van die TSP en ’n saal, wat later opgerig sou word. Die Sinode het nie nodig gehad om voorsiening te maak vir ’n terrein nie, want die stadsraad van Potchefstroom het ’n stuk grond oorkant die ou perseel van die TSP geskenk.

Die argiteksfirma Moerdyk en Watson is genader om die bouplan op te stel. Dit was ’n moeilike opdrag omdat die gedeelte van die bouprogram wat volgens die Sinode se besluit uitgevoer moes word, van so ’n aard was dat dit óf as ’n lang, plat gebou óf as ’n skraal, regop gebou opgerig sou moes word. Geeneen van dié gedagtes was aanneemlik nie.

Die oplossing vir die probleem het van ’n ander kant af gekom. In Junie 1949 is die gemeente Potchefstroom-Noord van Potchefstroom afgestig, sonder ’n eie kerkgebou. Ná onderhandelings tussen die Kuratorium en die nuwe gemeente se kerkraad is ooreengekom dat die kerkraad toestemming kry om langs die geboue van die TSP ’n kerkgebou op te rig en dat die GKSA se Sinode die reg verkry om in dié kerk te vergader. Groot veranderings moes gevolglik aan die bouplan aangebring word; tog is terselfdertyd groot vordering gemaak. Die bouplan moes verander word vir ’n gebouekompleks van veel groter omvang. Maar nog ’n uitdaging het opgeduik: Die beplande geboue sou so ’n eenheid vorm dat dit byna onmoontlik sou wees om eers net ’n gedeelte daarvan op te rig en later die res. Al raad was om die bouery in sy geheel aan te pak en uit te voer.

Die bouplan wat ná veel wik en weeg en talle veranderings aangebring is, is inderdaad vir ’n gebouekompleks wat ’n eenheid vorm, maar waarin elke onderafdeling tot sy reg kom. Aan die suidekant is die biblioteek en argiefdeel op drie verdiepings wat elk agt voet (amper 2,5 m) hoog is. Die boonste verdieping huisves die GKSA se Argief en is so beplan dat dit nog jare lank ná voltooiing voldoende ruimte sou bied. Die onderste twee vlakke huisves die biblioteek. Kort voor dit in gebruik geneem is, het ds. I.J. Lessing (van 1948 tot sy aftrede in 1977 aan die Admin. Buro verbonde) in die GKSA se "Almanak" van 1953 geskryf: "Dit sal seker baie jare duur voordat ons Teologiese Skool soveel boeke sal besit dat hierdie ruimte onvoldoende sal wees." Dié deel van die gebou is van staalrakke voorsien om sover moontlik skade te voorkom wat deur brand veroorsaak kan word. Die brand wat op 23 Februarie 1949 weens ’n kortsluiting in die PU vir CHO se hoofgebou ontstaan en die biblioteek in puin gelê het, was destyds nog vars in Potchefstromers se geheue. Na raming het 30 000 boeke en 4 000 tydskrifte in die slag gebly en was oorspronklike manuskripte van die werke van die digter Jan F. Celliers van die onvervangbare items wat verlore gegaan het. Die nuwe PUK-biblioteek se hoeksteen is in Maart 1951 gelê.

Die gebou se hoofaansig beslaan twee verdiepings en front oos. Die onderste vlak bestaan uit die leeskamer wat by die biblioteek aansluit, en dan nog die kantore van die Admin. Buro. Op die boonste verdieping is die klaskamers vir die TSP, ’n vergadersaal en ’n kantoor vir die rektor van die skool. Aan die noordekant is die kerkgebou met sy hoofingang wat ook oos front. Die kerk is ontwerp om sitplek te bied aan 700 kerkgangers, maar voor die kansel is ruimte vir die Nagmaalstafels en amper 100 gaste. Die vierkantige toring is voorsien van ’n horlosie en klok. Dié kerkgebou is beplan as die tuiste van die gemeente Potchefstroom-Noord sowel as die bymekaarkomplek van die teologiese studente vir die bediening van Woord en Sakramente.

Ds. Lessing skryf in 1952 die geboue is op ’n besonderse manier beplan. "Sover ons weet tref ’n mens nêrens elders hierdie samestelling aan nie, nl. die Teologiese Skool van ’n kerk, sy argief en administratiewe kantore en ’n kerkgebou – alles in een geheel." Hy vervolg: "Almal wat die gebou besigtig en kennis neem van die manier van beplanning, vind dit nie alleen mooi en interessant nie, maar ook iets buitengewoons. Hier is ’n kompleks van geboue wat die hele week gebruik sal word. Die kerkgebou sal ook in die week in gebruik wees (wanneer) die teologiese studente hulle preekoefeninge daar hou. Maar die argitekte wou ook met die besondere samestelling en die vorm van die geboue ’n sekere gedagte tot uiting bring. Die gebou stel 'die muur van die Hervormers' in Genève voor. Verder gee dit die indruk van ’n vesting, waar die eenvoud sowel as die krag van die Calvinisme versinnebeeld word."

Buiten die alledaagse gebruik van die kompleks deur die TSP, Admin. Buro, Argief en kerk, is ook beplan dat die GKSA se Sinode sy vergaderings in die gebou sou hou en die gedeelte van die TSP as sale sou dien waarin kommissies van die Sinode kon vergader, terwyl die Admin. Buro sy aandeel aan die werksaamhede van die Sinode in sy eie kantore kon verrig. Die gebou is beplan met die behoeftes in gedagte wat die sitting van die Sinode kon meebring. Alles is gerieflik bymekaar, selfs die saal waarin verversings bedien kan word, is net oorkant die straat.

Die gebouekompleks het die Kerk en die gemeente van Potchefstroom-Noord altesaam amper £60 000 gekos. Die tender vir die deel wat deur die Kerk gebou sou word, was £23 425. Die staalrakke sou £2 450 kos en die meublement vir die hele gebou £1 250. Daarby moes nog gereken word die koste van die omheining van die hele terrein. Die Sinode van 1952 het die totale koste van die Kerk op £30 000 geskat, wat oor ’n tydperk van amper 20 jaar afbetaal sou word. Die kerkgebou sou sowat £25 000 kos, uitgesluit die orrel se koste van £4 200. Dit moes die gemeente bekostig met sy groot aantal studente en skoliere.

Potchefstroom het in 1952 565 belydende lidmate gehad, maar net 130 gesinne. Die aanvaarde tender van T.H. Bolton vir die bou van die kerk, is as bo die vermoë van die gemeente geag. ’n Aantal besparings is toe aanbeveel, wat die boukoste op £23 521 te staan gebring het. Daarby moes gereken word £5 500 vir die pastorie en £3 000 vir die orrel. Ná onderhandeling met die PU vir CHO se Konservatorium is ooreengekom op ’n gesamentlike aksie ingevolge waarvan elke party die orrel om die helfte sou besit. Prof. M.C. Roode het die spesifikasies van die instrument opgestel en dis ingevoer en gebou deur die Suid-Afrikaanse Orrelbouers. Die ooreenkoms het bepaal dat konservatoriumstudente in die kerk sou mag oefen en orrelles in die gebou sou ontvang. Dié ooreenkoms het tot 1998 bly staan, toe die universiteit van sy deel afstand gedoen het nadat R80 000 aan die herstel van die orrel bestee is.

Indertyd was dit die grootste en duurste gebou wat die Gereformeerde Kerk in sy langer as 90-jarige bestaan laat oprig het. Ds. Lessing skryf: "In die verlede het ons nie oor die bemiddelde beskik om so ’n saak te onderneem nie. Deur die seëninge van die Here het daar groot uitbreiding op stoflike gebied gekom."

Van hierdie kerkgebou het dr. S.P. van der Walt op 2 Februarie 1952 die hoeksteen gelê. Op 18 Oktober 1952 is die gebouekompleks feestelik in gebruik geneem. Prof. J.D. du Toit het die inwydingsrede gelewer, waarna die verrigtinge afgesluit is met die sing van Ps. 90 vers 1 en 9.



</doc>
<doc id="122800" url="https://af.wikipedia.org/wiki?curid=122800" title="Jaymes Young">
Jaymes Young

Jaymes Young (gebore Jaymes McFarland, 1 September 1991) is 'n Amerikaanse sanger-liedjieskrywer en musikant. Op 9 September 2013 stel hy sy eerste EP, "Dark Star EP" vry. Sy debuutalbum "Feel Something" is op 23 Junie 2017 vrygestel.

In 2013 teken hy 'n kontrak met Atlantic Records en toer hy saam met die groep "London Grammar". Op 28 September 2014 stel hy sy tweede EP, "Habits of My Heart" vry en hy tree by die opening van Vance Joy se konserte op tydens Vance Joy se "Dream Your Life Away"-toer. In 2014 sing hy saam met Birdy op David Guetta se "I'll Keep Loving You"-album "Listen". In 2016 werk hy saam met die Amerikaanse musikant ZHU om twee liedjies, "Hometown Girl" en "Cold Blooded" te skryf. Hy sing ook in die twee liedjies, maar word nie daarvoor gekrediteer nie. Die liedjies het uiteindelik deel geword van ZHU se debuutalbum "Generationwhy", wat op 29 Julie 2016 vrygelaat is.

McFarland het in Seattle, Washington grootgeword en het sy belangstelling in musiek aan sy musiekliefhebbende ouers, broers en susters te danke. Sy musikale invloede sluit Coldplay, Radiohead, Maroon 5, Iron & Wine, en Death Cab for Cutie in. Hy het op 14-jarige ouderdom begin om lirieke te skryf en kitaar te speel. Musiek het 'n kreatiewe uitlaat vir sy idees en inspirasie geword. Afgesien van musiek, stel hy ook belang in wetenskap en filosofie. Hy woon tans in Los Angeles.


</doc>
<doc id="122803" url="https://af.wikipedia.org/wiki?curid=122803" title="Stiersprong">
Stiersprong

’n Stiersprong (Grieks: ταυροκαθάψια, "taurokathapsia") is ’n bekende motief in die figuratiewe kuns van die Middel-Bronstydperk, byvoorbeeld in die Minoïese beskawing op Kreta. Dit is ook aangetref in die ryk van die Hetiete in Anatolië, die Levant en die Indusvalleibeskawing. Dit word dikwels beskou as die uitbeelding van ’n ritueel in verband met die verering van die bul, soos dit al in Antieke Egipte voorgekom het.

Vandag is dit steeds ’n sportsoort in die suide van Frankryk, waar ’n atletiese persoon ’n akrobatiese sprong oor ’n aanvallende bul (of koei) uitvoer. In dele van Spanje word selfs ’n lang paal gebruik om oor ’n bul paal te spring.

Younger het in 1995 drie soorte stierspronge uit die antieke tyd geïdentifiseer:

Afbeeldings van tipe III word dikwels aangetref in die laat Minoïese (IIIB)-kuns (1400 tot 1300 v.C.). Fresko's in Avaris uit die 18de Dinastie van Egipte (1600 tot 1400 v.C.) het soortgelyke afbeeldings naas tipiese Egiptiese motiewe; daarom word geglo hulle is gemaak deur Egiptenare wat die motiewe in Minoïese Kreta geleer het.

Ander voorbeelde van stierspronge is in Sirië ontdek, byvoorbeeld ’n silindriese seëlafdruk in laag VII in Alalakh (uit die Babiloniese Tydperk, 1900 tot 1800 v.C.): Twee akrobate staan op hul hande op die rug van ’n bul met ’n anch-teken tussen hulle geplaas.



</doc>
<doc id="122804" url="https://af.wikipedia.org/wiki?curid=122804" title="Messerschmitt Bf 110">
Messerschmitt Bf 110

Die Messerschmitt Bf 110 was 'n twee motorige vegter-bomwerper wat deur die "Luftwaffe" gebruik is tydens die Tweede Wêreldoorlog. Dit het 'n bemanning van drie gehad. Dit is ontwerp na aanleiding van 'n spesifikasie van die "Lugtwaffe". Hulle is ontwerp om bomwerpers te begelei diep in vyandelike gebiede in. Die vliegtuig se hanteerbaarheid was egter nie na wense nie maar daar is geglo dat die bewapening daarvoor sal opmaak. Die vliegtuig het sy nooiensvlug voltooi op 12 Mei 1936.

Die "Messerschmitt Bf 110" se eerste aksie was tydens die inval in Pole. Dit het ook sy merk gemaak as bomwerper aanvalsvliegtuig toe hulle nege van 'n vlug van 22 "Vickers Wellingtons" afskiet het in Desember 1939. Hierna word produksie verhoog en 100 van die vliegtuie word voltooi elke maand van 1940. Maar ook gedurende 1940 het die "Messerschmitt Bf 110" begin om groter verliese te ly teenoor die meer moderne "Spitfire" en "Hawker Hurricane". Hierna word die vliegtuig grootliks onttrek as 'n dagvegter; waar dit bly gebruik is in dié rol het die verliese groter geword. In 1940/1 is daar begin om die vliegtuig as 'n nagvegter te gebruik, rol waarin die vliegtuig uit geblink het.

Aanvanklik was daar geen spesiale nagtoerusting aan boord nie en die bemanning was aangewese op hul sig. Later is hulle gelei deur grondbeheer onderskepping en toe het die "Messerschmitt Bf 110" suksesse begin behaal. Daar was in 1941 begin om met radartoerusting aan boord van die vliegtuig te eksperimenteer wat 'n teiken vanaf 3.5 km kon opspoor en hul tot 200m van die teiken kon neem. Vanaf Julie 1942 is alle "Messerschmitt Bf 110" nagvegters met die radars toegerus. Op daardie stadium was die standaard model die BF 110F-4 en was toegerus was met vier 7.93 mm masjiengewere en twee 20 mm kanonne.

Die aanvals tegniek was om die teiken van onder te nader, na die pens en tenks in die vlerke van die teiken te mik soos die "Messerschmitt Bf 110" klim. Die twee kanonne het hoë plofstof en vuur brandstigting rondes gebruik. Daar was ook in 1943 'n 20 mm kanon geïnstalleer wat opwaarts gevuur het, die "Messerschmitt Bf 110" moes net onder die bomwerpers kom.

Die "Messerschmitt Bf 110" is die hele duur van die oorlog gebruik om Duitsland te verdedig. Een vlieënier, Majoor Heinz-Wolfgang Schnaufer, het volgens bewering 121 vyandelike vliegtuie in die nag afgeskiet. Die "Messerschmitt Me 410" was ontwerp om die "Bf 110" te vervang maar was 'n mislukking.




</doc>
<doc id="122805" url="https://af.wikipedia.org/wiki?curid=122805" title="Ballas">
Ballas

Ballas is die fondament waarop die dwarslêers van ’n spoorlyn gelê word. Dit word onder, tussen en om die dwarslêers gepak. Dit help die vrag op die spoor dra, met die dreinering van water en om te keer dat plante deur die spoor groei. Dit word gewoonlik van vergruisde klippe gemaak, maar soms van ander, minder geskikte materiaal soos klei.

Die term "ballas" kom van die skeepvaartterm vir die klippe wat gebruik word om ’n skip te stabiliseer.



</doc>
<doc id="122807" url="https://af.wikipedia.org/wiki?curid=122807" title="Soutpan (Gauteng)">
Soutpan (Gauteng)

Die krater bekend as Soutpan (en soms ook as Tswaing) in Gauteng is een van die mees unieke geologiese formasies in Suider-Afrika.

Die krater is noord van Soshanguve en op die grens van die provinsie Noordwes. Dit is 40 km noord van Pretoria, 20 km wes van Hammanskraal en by die koördinate 25° 24′ 26″ S en 28° 6′ 11″ O.

So ±220 000 jaar gelede het 'n meteoriet met 'n deursnee van 30 tot 50 m en 'n massa van 300 000 ton die aarde hier teen 16 km per sekonde getref. Die gevolg hiervan was 'n krater bestaande uit 'n sirkel van heuwels met 'n deursnee van 1,13 km. Die buitewand van die krater styg geleidelik. Die binnewand is egter byna vertikaal vir 100 m bokant die swart modderige kratervloer. Veral in die reënseisoen is hier 'n meer met souterige water. Daar bestaan vier sulke impakkraters in Suider-Afrika en 170 wêreldwyd. Hierdie is dus nie 'n vulkaniese krater nie.

Rondom die krater is 'n natuurreservaat van 1946 ha. Die gebied is nie net gedenkwaardig oor die krater nie, maar ook oor die ongeskonde natuurlike plantegroei, dierelewe en veral die voёllewe. Daar is 'n museum en voetslaanpaaie. Klipwerktuie wat hier aangetref is, bewys dat die gebied reeds 100 000 jaar gelede bewoon was. Tot in 1956 is hier sout ontgin.



</doc>
<doc id="122808" url="https://af.wikipedia.org/wiki?curid=122808" title="Checkpoint Charlie">
Checkpoint Charlie

Checkpoint Charlie was die bekendste grenspos van die Berlynse Muur tussen die voormalige Oos- en Wes-Berlyn. Dit was 'n beheerpunt tussen die Amerikaanse en Russiese sektor in Friedrichstraße. Plekke waar mense of voertuie deurgesoek word voordat hulle mag aanry, word soms met "Checkpoint Charlie" vergelyk.

Ná die Tweede Wêreldoorlog is Duitsland sowel as Berlyn in vier besettingsones verdeel: 'n Amerikaanse, 'n Britse, 'n Franse en 'n Sowjet-besettingsone. Die Amerikaanse, Britse en Franse besettingsones was van dié tyd af deel van die Bondsrepubliek Duitsland (BRD, informeel: Wes-Duitsland), terwyl die Russiese sone deel van die Duitse Demokratiese Republiek (DDR, informeel Oos-Duitsland) was. 'n Swaar bewaakte muur is tussen die Bondsrepubliek en die DDR gebou.

Mense wat van die Bondsrepubliek na Oos-Berlyn wou reis moes eers die sogenaamde Transit-Autobahnen neem – die enige verbindings tussen die Bondsrepubliek en Wes-Berlyn – vanwaar hulle na Oos-Berlyn kon reis. Checkpoint Charlie was die derde kontrolepunt wat mens onderweg moes oorsteek. Die punt is gevolglik na die derde letter van die NAVO-spelalfabet genoem. "Checkpoint Alpha" was die grenspos by Helmstedt op die Duits-Duitse grens. "Checkpoint Bravo" was by die snelweg naby Dreilinden, op die grens tussen Potsdam en Wes-Berlyn gewees.

Checkpoint Charlie was die enigste kontrolepunt waar diplomatieke korps en ander buitelanders (almal behalwe Wes-Berlyners, Wes-Duitsers en burgers van die lande van die Geallieerde Beheerraad) per pad na Oos-Berlyn kon reis. Per openbare vervoer was die nabygeleë Bahnhof Friedrichstraße die enigste toegangsregte vir toeriste.


</doc>
<doc id="122809" url="https://af.wikipedia.org/wiki?curid=122809" title="Indusskrif">
Indusskrif

Die Indusskrif, ook bekend as die Harappaskrif, is ’n korpus simbole van die Kot Diji- en die Ontwikkelde Harappa-tydperk van die Indusvalleibeskawing, tussen 3500 en 1900 v.C. Die meeste inskripsies wat hierdie simbole bevat, is baie kort en dit maak dit uiters moeilik om te bepaal of hulle deel van ’n skryfstelsel was om ’n taal op skrif te stel of selfs net ’n skryfstelsel simboliseer. 

Ondanks vele pogings is die "skrif" nog nie ontsyfer nie, maar daar word steeds probeer. Daar is geen bekende tweetalige inskripsie wat sal kan help om dit verstaanbaar te maak nie, en dit lyk nie of die skrif mettertyd baie verander het nie. Die sintaks (as dit so genoem kan word) verskil egter van plek tot plek.

Die eerste seël met Harappa-simbole is in 1875 gepubliseer, in ’n tekening deur Alexander Cunningham. Sedertdien is meer as 4 000 voorwerpe met die simbole ontdek, sommige so ver weg as in Mesopotamië. In die vroeë 1970's het Iravatham Mahadevan ’n korpus en konkordansie van Indus-inskripsies gepubliseer met 3 700 seëls en 417 afsonderlike tekens in spesifieke patrone. Hy het ook gevind die gemiddelde inskripsie bevat vyf simbole, en die langste inskripsie in ’n enkele reël het uit net 14 simbole bestaan. Hy het ook vasgestel daar is van regs na links geskryf.

Sommige geleerdes soos G.R. Hunter, S.R. Rao, John Newberry, Krishna Rao, en Subhash Kak meen die Brahmi-skrif het die een of ander verbintenis met die Indusstelsel, terwyl ander soos Iravatham Mahadevan, Kamil Zvelebil en Asko Parpola reken dit hou verband met die Drawidiese tale. 



</doc>
<doc id="122811" url="https://af.wikipedia.org/wiki?curid=122811" title="Cato Manor">
Cato Manor

Cato Manor is 'n werkersklasgebied geleë sewe kilometer van die sentrum van die stad Durban, Suid-Afrika.

Dit het ontstaan toe Indiese groentekwekers hulle in die gebied gevestig het nadat dit aan George Christopher Cato gegee is in 1865, wie die eerste burgemeester van Durban was in 1854. Die gebied het ook politieke aandag getrek tydens die Apartheidsera.

Cato Manor het erkenning ontvang nadat Swart Afrikane gedurende die 1920's hier aangekom het, en grond gehuur het van Indiese eienaars wat reeds hier was sedert die vroeë 20ste eeu. Om 'n inkomste te verdien, het inwoners begin bier brou om te verkoop aan dors werkers in die strate van Durban. Die owerhede was bly om mense in die dorp te hê vir arbeid, maar was bang om oorweldig te word deur hul bevolking.

Die area het weer herleef in die vroeë 1980's toe die Cato Manor Development Association (CMDA) gevorm is en die broodnodige infrastruktuur opgerig het. Die area is toe befonds deur die Europese Unie en die Cato Manor-Area-Gebaseerde Bestuur is ingestel deur die eThekwini Munisipaliteit om toesig te hou oor die ontwikkeling van die gebied. Cato Manor het vandag primêre skole, 'n kliniek, 'n mark en 'n veeldoelige sentrum en gesprekke vir nuwe plekke van belang is aan die gang.


</doc>
<doc id="122813" url="https://af.wikipedia.org/wiki?curid=122813" title="Begraafplaas H-kultuur">
Begraafplaas H-kultuur

Die Begraafplaas H-kultuur was ’n Bronstydperk-kultuur in Pandjab, Noordwes-Indië, van omstreeks 1900 v.C. tot omstreeks 1300 v.C. Dit word verbind met beide die laat fase van die Indusvalleibeskawing en die Indo-Ariese migrasies.

Die Begraafplaas H-kultuur was in en om die Pandjab-streek in die moderne Indië en Pakistan geleë. Dit is genoem na ’n begraafplaas wat in "gebied H" by Harappa ontdek is. Oorblyfsels van die kultuur dateer van omstreeks 1900 v.C. tot omstreeks 1300 v.C.

Volgens Rafique Mughal het die kultuur omstreeks 1700 v.C. uit die noordelike deel van die Indusvalleibeskawing ontstaan. Dit was deel van die Pandjab-fase, een van drie kulturele fases wat in die Lokalisasie- of Laat Harappa-tydperk van die Indusvalleitradisie ontwikkel het. Volgens Kenoyer het die Begraafplaas H-kultuur "dalk net ’n verandering in die fokus van nedersettingsorganisasie weerspieël van dit wat die patroon was tydens die vroeëre Harappafase – en nie kulturele, diskontinuïteit, stedelike agteruitgang, invallende volke of die verlating van die terrein, wat alles al in die verlede voorgestel is, nie." Volgens Kennedy en Mallory & Adams toon die kultuur ook "duidelike biologiese ooreenkomste" met die vroeëre bevolking van Harappa. 

Sommige eienskappe van die Begraafplaas H-kultuur is al verbind aan die Swatkultuur, wat beskou is as bewys van die Indo-Ariese beweging in die rigting van die Indiese subkontinent. Volgens Parpola verteenwoordig die Begraafplaas H-kultuur ’n eerste golf van Indo-Ariese migrasie van so vroeg as 1900 v.C., wat gevolg is deur ’n migrasie na Pandjab omstreeks 1700-1400 v.C. Kochhar meen die Swat IV het die Begraafplaas H-fase in Harappa help ontwikkel (2000-1800 v.C.), terwyl die Rigvediese Indo-Ariërs van Swat V later die Begraafplaas H-mense geabsorbeer het en aanleiding gegee het tot die Geverfdegryswarekultuur (tot 1400 v.C.).

Saam met die Gandhara-grafkultuur en die Okerpotkultuur word die Begraafplaas H-kultuur deur sommige geleerdes beskou as ’n faktor in die vorming van die Vediese beskawing.




</doc>
<doc id="122818" url="https://af.wikipedia.org/wiki?curid=122818" title="Dasa">
Dasa

Dasa of das is ’n Sanskrit woord wat in antieke Hindoegeskrifte soos die "Rigveda" en "Arthashastra" aangetref word. Dit beteken gewoonlik "vyand" of "dienaar".

’n Derde gebruik, wat verwant is aan die tweede betekenis, is "dienaar van God", "gelowige". Dit kan ook voor ’n naam gebruik word om ’n "dienaar" van ’n geërde persoon of godheid aan te dui.

In some sommige gevalle is dit vervangbaar met die woorde "dasyu" en "asura", wat albei vertaal word as "demoon", "skadelike bonatuurlike mag", "slaaf" of "barbaar", na gelang van die konteks waarin dit gebruik word.

Rigveda 10.22.8 beskryf dasas as onder meer "barbare" wat geen wette het nie, ander oortuigings het en iemand kwaad kan aandoen sonder dat hulle die mens ken. 



</doc>
<doc id="122819" url="https://af.wikipedia.org/wiki?curid=122819" title="Hillcrest, KwaZulu-Natal">
Hillcrest, KwaZulu-Natal

Hillcrest is 'n gegoede woonbuurt en klein dorpie, in die groter Durban-area van eThekwini in KwaZulu-Natal, Suid-Afrika.

Hillcrest het sy onafhanklike dorpsraadstatus tot in 1996 behou, waarna dit onder administrasie van die Buite-Westelike Plaaslike Raad – 'n onderafdeling van die destydse Durbanse Eenheidstad – geplaas is. In 2000 is die Buite-Westelike Plaaslike Raad, saam ander plaaslike dorpsrade, ontbind en vervang deur 'n enkele eThekwini Munisipaliteit wat die hele Durban metropolitaanse gebied bedien.

Die voorstad van Hillcrest het in die laat-1990s en 2000s 'n bou-oplewing beleef met die oprigting van vele afgesperde woongemeenskappe en nuwe inkopiesentrums.

Die openbare skoolstelsel in Hillcrest ondersteun skole soos "Hillcrest High School" en "Hillcrest Primary School", asook "Winston Park Primary School" in nabygeleë Winston Park.

Privaatskole is onder andere "Highbury Preparatory School" en "Hillcrest Christian Academy" met "Kearsney College" en die "Roseway Waldor-skool" in die nabygeleë Botha's Hill en Alverstone.




</doc>
<doc id="122820" url="https://af.wikipedia.org/wiki?curid=122820" title="Morningside, Durban">
Morningside, Durban

Morningside is 'n voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit en sy poskode is 4001.

Die voorstad is in 'n heropgeboude area van Durban geleë ongeveer 2 km van die kus van die Indiese Oseaan af en op die suidewal van die Umgenirivier. Die aangrensende voorstede is Puntans Hill na die weste, Essenwood aan die suidweste, Windermere aan die suide en Stamford Hill na die ooste. Dit is die naaste residensiële voorstad aan die Moses Mabhidastadion, wat voltooi is in 2009 op die Kings Park sportgronde.

Die Morningside-gebied bevat klassieke voorbeelde van groot huise in die Edwardiaanse en Victoriaanse styl met sinkdakke en wye stoepe, insluitend die staatspresidentswoning (wanneer hier tuis). Rondom Floridaweg in die voorstad se suidweste is 'n naglewegebied bestaande uit winkels, restaurante en kroeë.


</doc>
<doc id="122821" url="https://af.wikipedia.org/wiki?curid=122821" title="Stamford Hill, Durban">
Stamford Hill, Durban

Stamford Hill is 'n voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.

Die voorstad, geleë aan die Indiese Oseaankus, is nie-residensiëel en bestaan hoofsaaklik uit nie-openbare oop ruimte. Die Kings Park Sportgebied is die tuiste van die Moses Mabhidastadion wat in 2009 geopen is en is benut tydens die 2010 FIFA-Wêreldbeker, sowel as 'n verskeidenheid van ander sportplekke en fasiliteite. 

Noord van die buurt is die Windsor Mashie Gholfbaan en die Durban Buiteklub. Die suidelike gedeelte van die voorstad, op die kus by Batterystrand, is die tuiste van die Waterwêreld en die Suncoast Kasino en vermaakwêreld.


</doc>
<doc id="122822" url="https://af.wikipedia.org/wiki?curid=122822" title="Essenwood, Durban">
Essenwood, Durban

Essenwood is 'n sentrale voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="122824" url="https://af.wikipedia.org/wiki?curid=122824" title="Kot Diji">
Kot Diji

Die antieke terrein by Kot Diji (Oerdoe: کوٹ ڈیجی) in Pakistan was die voorloper van die Indusvalleibeskawing. Die terrein was reeds teen 3300 v.C. bewoon. Die oorblyfsels bestaan uit twee dele: die fortgebied op hoë grond (sowat 12 m) en ’n buitegebied. Pakistan se departement van argeologie het in 1955 en 1957 opgrawings daar gedoen.

Dit is in die Pakistanse distrik Sindh geleë, aan die oosteroewer van die Indus regoor Mohenjo-Daro. Dit lê aan die voet van die Rohriheuwels en ’n fort is in 1790 gebou. Die fort, op die kant van ’n steil heuwel, is goed bewaar.

Die terrein is 2,6 ha groot. Die vroegste besetters was voor-Harappa, of vroeg in die vorming van die vroeë Harappa.

Teen die tyd van die eerste laag, Kot Diji I (2605 v.C.), is koper en brons nog nie gebruik nie. Die huise en versterkings was van ongebakte modderstene. Wapens soos pylpunte toon ooreenkomste met Mundigak-lae II-IV. Die pottebakkersware lyk voor-Harappa. Later is brons gebruik, maar net vir persoonlike versierings. 

Potte wat ontdek is, het ontwerpe met horisontale en golwende strepe, of ringe en eenvoudige driehoekpatrone. Ander voorwerpe wat gevind is, sluit in panne, houers, balle, armbande, krale, terracottafigure, brons pynpunte en goeie steenwerktuie. ’n Interessante vonds by Kot Diji is ’n speelgoedkar, wat wys die pottebakkerswiel moes reeds gebruik gewees het om wiele vir die oskarre van dié tyd te maak.

Geglasuurde seepsteenkrale is gemaak en daar was ’n duidelike oorgang van die Ravi-pottebakkersware na dié van die Kot Diji-fase. Rooi en swart geverfde ontwerpe het die veelkleurige versierings van die Ravi-fase vervang. Daarna was daar ’n geleidelike oorgang na wat oor die algemeen Harappa-fase-pottebakkersware genoem word.

Vroeë Indusskrif kon op seëls en potte begin verskyn het. Die gebruik van seëls met inskripsies en die standaardisering van gewigte is moontlik in die Kot Diji-tydperk.

Daar is duidelike tekens van groot brande oor die hele terrein (in sowel die laer woondeel as die hoër, ommuurde dorp), wat ook gesien kan word by ander terreine uit die Vroeë Harappa: tydperk III by Gumla, tydperk II by Amri, tydperk ID by Naushero. Daar is egter steeds geen verduideliking vir die verlating van die terreine teen die einde van die Vroeë Harappa-fase nie.



</doc>
<doc id="122828" url="https://af.wikipedia.org/wiki?curid=122828" title="Mehrgarh">
Mehrgarh

Mehrgarh (Oerdoe: مہرگڑھ) is ’n Neolitiese (7000 v.C. tot c. 2500 v.C.) terrein wes van die Indusvallei, naby die hoofstad van die Kacchi-distrik in Pakistan, op die Kacchi-vlakte naby Balochistan. Dit word ook Mehergarh of Mehrgar gespel. 

Die vroegste nedersetting by Mehrgarh, in die noordoostelike hoek van die terrein van 2 km, was ’n klein landboudorpie wat van omstreeks 6500 v.C. bewoon is. Dit is een van die oudste terreine wat tekens toon van boerdery en veeaanhouding in Suid-Asië. 

Die terrein is 1974 deur ’n Franse span argeoloë onder Jean-François en Catherine Jarrige ontdek, en is van 1974 tot 1986 opgegrawe, en weer van 1997 tot 2000. Aregologiese materiaal is in ses heuwels ontdek, en sowat 32 000 artefakte is versamel.

Mehrgarh word nou beskou as ’n voorloper van die Indusvalleibeskawing, en toon tekens van bewoning van die vroegste nedersettings tot die Ontwikkelde Harappabeskawing.



</doc>
<doc id="122830" url="https://af.wikipedia.org/wiki?curid=122830" title="Mount Edgecombe">
Mount Edgecombe

Mount Edgecombe is 'n afgesperde woongemeenskap in KwaZulu-Natal, Suid-Afrika, geleë naby die kus net noord van Durban, en vorm deel van die eThekwini Metropolitaanse Munisipaliteit. 

Die omgewing is welbekend vir sy ontspanningsoorde en gholfbane. Dit sluit 'n aftreeoord vir die bejaardes van Durban in. Dit was voorheen 'n suikerplantasie. Die bevolking het met 89% toegeneem tussen 2001 en 2011 van 3 874 tot 7 323.

Die naam is afgelei van die graafskap van Mount Edgecombe in Cornwall, Verenigde Koninkryk.


</doc>
<doc id="122831" url="https://af.wikipedia.org/wiki?curid=122831" title="Ravi">
Ravi

Die Ravi (Oerdoe: راوی) is ’n rivier wat deur Noordwes-Indië en Oos-Pakistan loop. Dit is een van ses riviere van die Indusstelsel in die Pandjab-streek (Pandjab beteken "Vyf Riviere"). 

Die rivier was in die Vediese tydperk as Parushani or Iravati (Sanskrit: इरावती) aan Indiërs bekend en as Hydraotes aan die antieke Grieke.

Dit is ’n integrale deel van die Indusriviervallei en vorm die boloop van die Indusbekken. Die oorsprong is in Himachal Pradesh in Indië en daarna loop dit 720 km ver voordat die water deur die Indus in Pakistan in die Arabiese See (Indiese Oseaan) loop. Dit word omsoom deur die Pir Panjal- en die Dhauladhar-bergreekse, wat ’n driehoekige sone vorm.



</doc>
<doc id="122832" url="https://af.wikipedia.org/wiki?curid=122832" title="Arctocyonidae">
Arctocyonidae

Die Arctocyonidae is 'n familie uitgestorwe soogdiere uit die Paleogeen. Die familie word gewoonlik in die (asblik)orde "Condylarthra" geplaas en onlangse taksonomiese ontleding (Halliday 2015) van vroeë soogdiere het aangetoon dat ook die familie Arctocyonidae waarskynlik polifileties is.

Die familie bevat genusse soos
wat dalk 'n sustergroep van die Palaeoryctidae en die Creodonta is.

Die genusse
is dalk 'n susterklade van die Periptychidae en Pantodonta.

Die genusse
is dalk 'n susterklade van die Mesonychia en Carnivoramorpha]

Al drie hierdie groepe val nogtans binne die kroongroep Ferae van die Laurasiatheria

Die genus "Protungulatum" (uit die Kryt) word soms ook as 'n lid van hierdie familie beskou. Dit is nogtans in 1988 deur Prothero, Manning & Fischer daaruit uitgesluit en Halliday et. al vind dat dit saam met Purgatorius 'n lid van die Eutheria is wat buite die kroon-Plasentalia val.


</doc>
<doc id="122833" url="https://af.wikipedia.org/wiki?curid=122833" title="Durban-Noord">
Durban-Noord

Durban-Noord is 'n woongebied geleë net noord van Durban in die eThekwini Metropolitaanse Munisipaliteit, geskep in 2000, wat insluit die Groter Durbangebied in KwaZulu-Natal, Suid-Afrika. Dit lê tussen die N2-deurpad en die ooskus, met die Umgenirivier wat die suidelike grens vorm. Sy residensiële voorstede is 'n paar van Durban se mees welgestelde en elite buurte, wat hul stamboom gehandhaaf het sedert voor-apartheidsdae. Dit word omring deur La Lucia in die noorde.

Briardene, Red Hill en Glen Anil is die belangrikste industriële gebiede. Sy residensiële voorstede sluit in Glen Anil, Glen Ashley, Glen Heuwels, Park Hill, Umgenipark, Avoca, Kenville en die Seekoeimeer. Chris Haniweg is die belangrikste industriële deurroete deur Durban-Noord, aangrensend aan Briardene en Glen Anil se industriële gebiede.

Die M12 Kenneth Kaundaweg/Umhlanga Rocksrylaan verbind die westelike voorstede van Durban-Noord met Umhlangarif. Die Ruth First-snelweg (M4) verbind Durban-Noord na die stad en Umhlanga Rocks langs die kus. Virginia Lughawe is geleë langs die noordelike kuslyn.

Durban-Noord se strande, insluitend Beachwood, Virginia en Glenashleystrande en Dave se strand strek van die Umgeniriviermond tot by die voorstad Glenashley. Die Beachwood Mangroves Natuurreservaat bewaar die kuslyn noord van Blue Lagoon.

Die Umgeniriviervoëlpark is geleë op die oewer van die Umgenirivier in Umgeni Park. Die Virginia-bosnatuurreservaat is geleë in die voorstad van Virginia, terwyl Seaton Park Natuurreservaat te vinde is in Park Hill. Durban-Noord het 'n munisipale swembad en 'n aantal van die parke word versorg deur die Ethekwini munisipaliteit, met inbegrip van die Durban-Noord Japannese Tuine.


</doc>
<doc id="122834" url="https://af.wikipedia.org/wiki?curid=122834" title="Chriacus">
Chriacus

Chriacus is 'n uitgestorwe soogdier wat gewoonlik in die familie Arctocyonidae geplaas word. Hierdie dier se fossiele word van die vroeë Paleoseen tot die vroeë Eoseen in Noord-Amerika aangetref. "Chriacus" is een van die bekendste lede van die asbliktakson "Condylartha". Daar is 'n amper komplete skelet gevind. Die diere het baie soos die huidige Suid-Amerikaanse neusbeertjies ("Nasua") gelyk.

"Chriacus" vorm saam met "Prothryptacodon" en "Thryptacodon" die onderfamilie Chriacinae binne die Arctocyonidae.
"Prothryptacodon" het van die Laat-Puercan tot die Laat-Tiffanian in die westelike binneland van Amerika geleef. "Thryptacodon" het in die Midde-Torrejonian verskyn en het tot in die Vroeë-Bridgerian oorleef, maar dit is veral bekend van gedeeltelike skelette uit die Willwood-formasie se Wasatchian. Die liggaamsbou van "Thryptacodon" het veel ooreenkomste met "Chriacus", hoewel die enkelgewrigte minder fleksibel is. Hierdie dier is nogtans eweneens 'n vaardige klimmer. In die verlede is "Chriacus" ingedeel by die Oxyclaeninae, maar hierdie indeling is verlate.

Daar het aan die einde van die Paleoseen (56 mj gelede) 'n skielike opwarming van die planeet se klimaat opgetree, wat groot invloed op die planeet se lewe gehad het. Hierdie tydperk word die PETM-voorval (Paleoseen-Eoseen termiese maksimum) genoem. Hierdie voorval het ook die dierewêreld in westelike Amerikaanse binneland gewysig. Hier word hierdie tyd die Wasatchian-0 genoem en dit word gekenmerk door die koms van moderne primate, hyaenodonte, onewehoeviges en ewenhoewige. Hulle het die gebied moontlik uit Asië bereik. Hierdie immigrante vorm amper die helfte van die soogdierfossiele uit die Vroeë Wasatchian. Daar word nogtans te midde van hulle party oorblywende spesies uit die Paleoseen aangetref. Een van hulle is "Chriacus badgleyi" wat tydens die Wasatchian-0 geleef het. Hierdie spesie is bekend van fossiele tande en kaakmateriaal uit die Willwood-formasie in die Bighorn-bekken van Wyoming. "C. badgleyi" was die volopste arctocyonied in hierdie tyd. Dit was 'n klein spesie en 26 tot 37% kleiner as "C. oconostotae" en "C. pelvidens" en 18 tot 24% kleiner as "C. gallinae" later in die Wasatchian aangetref word. "C. badgleyi" volg hiermee die patroon van verdwerging van verskeie soogdiere in Bighorn-bekken tydens die PETM. Talle herbivore en karnivore was kleiner as hulle verwanten uit dieselfde genus uit die Laat-Clarkforkian en/of later dele van die Wasatchian.


</doc>
<doc id="122835" url="https://af.wikipedia.org/wiki?curid=122835" title="Cowies Hill">
Cowies Hill

Cowies Hill is 'n klein, luukse residensiële voorstad van Pinetown digby Durban, Suid-Afrika. Sy gelyknamige heuwel is 'n belangrike punt op die Comrades-maraton wat jaarliks tussen Durban en Pietermaritzburg gehou word.

Cowies Hill was oorspronklik gestig as landbougrond en is bewoon deur die burgemeester van Pinetown en sy gesin, as gevolg van sy posisie met uitsig oor Pinetown. Dit is ongeveer 15 km van die kus af geleë.

Cowies Hill was die terrein van 'n plaas bekend as Buffelskop, wat besit was deur William Cowie in die laaste deel van die 19de eeu.



</doc>
<doc id="122836" url="https://af.wikipedia.org/wiki?curid=122836" title="Botha's Hill">
Botha's Hill

Botha's Hill is 'n klein dorpie buite Hillcrest in KwaZulu-Natal, Suid-Afrika. Dit is die poort na die Vallei van 'n Duisend Heuwels. Kearsney-kollege het verskuif na Botha's Hill in 1939.

Die dorp is 37 km noordwes van Durban, op die ou hoofpad na Pietermaritzburg (voor die N3-snelweg gebou is). Dit is vernoem na 'n setlaar, Philip Rudolph Botha, oupa van Generaal Louis Botha (1862-1919), die eerste Eerste Minister van die Unie van Suid-Afrika.

Die roete van die jaarlikse Comrades-maraton gaan deur Botha's Hill.



</doc>
<doc id="122839" url="https://af.wikipedia.org/wiki?curid=122839" title="Elam">
Elam

Elam was ’n antieke beskawing wat gesentreer was in die verre weste en suidweste van wat nou Iran is; dit het gestrek van die laelande van die moderne Khuzestan en Ilam, en het ook ’n klein deel van Suid-Irak beslaan. Die moderne naam "Elam" kom van die Sumeriese transliterasie "elam(a)", die latere Akkadiese "elamtu" en die Elamitiese "haltamti". Elamitiese state was van die leidende politieke magte van die antieke Nabye Ooste. In die klassieke letterkunde was Elam ook bekend as Susiana, wat afgelei is van die hoofstad, Susa.

Elam was deel van die vroeë verstedeliking tydens die Kopertydperk. Die ontstaan van geskrewe rekords vanaf omstreeks 3000 v.C. loop ook parallel met die Sumeriese geskiedenis, waar effens ouer rekords ontdek is. 

Tydens die Ou Elamitiese tydperk (die Middel-Bronstydperk) het Elam bestaan uit koninkryke op die Iranse Plato; dit was gesentreer in Anshan, en van die middel 2de millennium v.C. af in Susa in die Khuzestan-laelande. Sy kultuur het ’n lewensbelangrike rol gespeel tydens die Eerste Persiese Ryk wat op Elam gevolg het, toe Elamities een van die amptelike tale gebly het. Elamities word gewoonlik beskou as ’n geïsoleerde taal wat nie verwant was aan die Persiese en Iranse tale van heelwat later nie.



</doc>
<doc id="122840" url="https://af.wikipedia.org/wiki?curid=122840" title="Hyopsodontidae">
Hyopsodontidae

Die Hyopsodontidae is 'n familie uitgestorwe primitiewe hoofdiere uit die Paleogeen, wat tradisioneel tot die (asbliktakson) "Condylarthra" behoort.

Die taksonomie van hierdie groep is onduidelik (2017).

Van die genusse wat in hierdie familie geplaas word is:
"Asiohyopsodus, Bubogonia, Chacomylus, Choeroclaenus, Hyopsodus, Lessnessina, Litaletes, Midiagnus, Mioclaenus, Molinodus, Palasiodon, Promioclaenus, Tiznatzinia, Valenia, Yuodon". 

"Phenacodus" en "Meniscotherium" behoort dalk ook in hierdie familie, hoewel hulle gewoonlik in die (polifiletiese?) familie "Phenacodontidae" geplaas word.
Pleuraspidotheriidae en Apheliscidae word soms ook in hierdie groep geplaas, maar die ontleding van Halliday ondersteun dat hulle aparte groepe is.

In Halliday se ontleding is hierdie familie net met een spesie "Hyopsodus" verteenwoordig wat saam met "Phenacodus" en "Meniscotherium" 'n sustergroep van die ewehoewiges vorm. Die familie is dus dalk deel van die Euungulata-tak van die Laurasiatheria. 


</doc>
<doc id="122841" url="https://af.wikipedia.org/wiki?curid=122841" title="Pantolestidae">
Pantolestidae

Die Pantolestidae is 'n familie uitgestorwe soogdiere uit die Paleoseen tot Oligoseen van Noord-Amerika, Asië en Europa, wat tradisioneel is die (polifiletiese?) onderorde Pantolesta (polifiletiese) orde Cimolesta geplaas word. 

Die taksonomiese posisie is onduidelik. Onlangse kladistiese ontleding (Halliday 2015) betref net een spesie "Palaeosinopa" en plaas dit in 'n groep wat 'n susterklade van die Ietermagoë sou wees. 

Pantolestidae het soos die moderne otters gelyk. Hulle is bekend van die Eoseen van Europe, soos "Buxolestes" van die Duitse Eoseense lagerstätte Messel. Hulle het op vis gejag en het 'n 50 cm lank liggaam met 'n stert van 35 cm gehad. Hulle het taamlik groot hoektande en sterk snytand wat ondersteun word deur gespierde kake. Die voorpote was kragtig en het groot benige kloue gedra. Die ulna en die radius was vry, wat groot draaiings moontlik gemaak het. Die eerste stertwerwels het sterk uitsteeksels gehad, wat die swembewegings versterk het, soos dit ook by otters die geval is. 


</doc>
<doc id="122842" url="https://af.wikipedia.org/wiki?curid=122842" title="Pentacodontidae">
Pentacodontidae

Die Pentacodontidae is 'n uitgestorwe familie soogdiere wat tradisioneel in die onderorde Pantolesta van die (polifiletiese) orde Cimolesta geplaas word. Fossiele word in die Paleoseen van Noord-Amerika van Alberta tot Nieu-Meksiko aangetref. 

Die onlangse kladistiese ontleding van Halliday (2015) plaas die genusse "Bisonalveus, Aphronorus", en "Pentacodon" nogtans in 'n tak van die Ferae (die kroongroep van die Laurasiatheria) wat ook die Pantodonta en die Periptychidae bevat. 
Die bekendste lid is "Aphronorus" wat 'n paar spesies bevat soos "A. fraudator", "A. ratatoski", "A. simpsoni", "A. bearspawensis" en "A. oreili". Hulle is almal taamlik klein diere van 0,5 tot 1 kg swaar. Hulle was faunivoor, maar watter diere hulle presies gevreet het is omstrede. 

Van "Pentacodon" is twee spesies aangetref: "P. inversus" en "P. occultus", altwee in die San Juan-Bekken van Nieu-Meksiko is dié deel van die Paleoseen wat daar Torrejoian genome word. Daar is veral tande en kaakfragmente gevind. 

Die genus "Bisonalveus" het 'n opvallende kenmerk. Die bohoektande het 'n gleuf en die paleontoloë wat dit gevind het (Fox en Scott, 2005) glo dat dit beteken dat hierde soogdier giftig gewees het. Dit het baie diskussie opgelewer omdat giftigheid onder soogdiere seldsaam is. 

Daar is nog 'n vierde genus in hierdie familie: "Coriphagus". "Coriphagus" het stewiger tande as "Pentacodon" en van hierdie genus is ook twee spesies aangetref: "C. montanus" en "C. encinensis". 


</doc>
<doc id="122846" url="https://af.wikipedia.org/wiki?curid=122846" title="Lidië">
Lidië

Lidië (Assiries: "Luddu"; Grieks: Λυδία, Turks: Lidya) was ’n Ystertydperk-koninkryk in die westelike Klein-Asië wat oos van antieke Ionië in die hedendaagse Wes-Turkye geleë was. Die bewoners het ’n Anatoliese taal bekend as Lidies gepraat.

Op sy hoogtepunt het die Koninkryk Lidië oor die hele Wes-Anatolië gestrek. In Persië was Lidië ’n satrapie met Sardis as hoofstad. Tabalus, wat deur Kores die Grote aangestel is, was die eerste satrap. Lidië was later die naam van ’n Romeinse provinsie. 

Muntstukke het glo omstreeks die 7de eeu v.C. in Lidië ontstaan.



</doc>
<doc id="122848" url="https://af.wikipedia.org/wiki?curid=122848" title="Bouwer Bosch">
Bouwer Bosch

Bouwer Bosch (gebore in Pretoria in 1984) is 'n Suid-Afrikaanse sanger-liedjieskrywer, musikant, akteur en entrepreneur. Hy stel sy eerste album "Almal maak Voute" in 2011 vry, en word vereer met 'n Ghoema-trofee vir beste nuweling vir dié album in 2012. Sy album "Hopelik" is in 2016 vrygestel.

Bosch voltooi sy skoolloopbaan in Potchefstroom en verwerf 'n BA-graad in Kommunikasiekunde aan die Noordwes-Universiteit in Potchefstroom in 2009. Hy is ook deel van die musiekgroep Straatligkinders wat in 2006 gestig is. In 2013 maak hy sy debuut as akteur in die film "Klein Karoo". Hy was ook te sien in kykNET se "Donkerland" en "Ligte Kamera Liefde". 

Sy maatsappy, Bouwer Bosch Films, vervaardig musiekvideo's en hy is ook ambassadeur vir sy eie liefdadigheidsorganisasie, Liefde Wen.

In 2017 verduidelik Bosch dat die idee van verskoning vir apartheid iets is wat die afgelope twee jaar op sy hart was, en verduidelik dit in 'n onderhoud met Phindile Dhlamini. Hy sê dat mense die apartheidskaart in die media speel, by privaat funksies, en oral waar hy homself bevind, "maar nêrens kan hy gesprekke oor apartheid vind waar mense eintlik net na mekaar sit en luister in plaas daarvan op mekaar te skree nie". 

Afrikaner-aktivis en sanger Steve Hofmeyr sê dat Bosch se verskoning vir swart mense 'n gevaarlike skuldbelydenis is, en sê dat hy misleidend is en die werklikheid verontagsaam in die verskoning vir apartheid. 




</doc>
<doc id="122850" url="https://af.wikipedia.org/wiki?curid=122850" title="Stadhuis van Bloemfontein">
Stadhuis van Bloemfontein

Die Stadhuis van Bloemfontein (ook "Bloemfontein-stadsaal", "Engels: Bloemfontein City Hall") is 'n gebou in Bloemfontein wat die munisipale rade van Bloemfontein gehuisves het. Die gebou is in 1935 voltooi en in 2017 deur vandale afgebrand. Die gebou lê aan die President Brandstraat in die Bloemfonteinse middestad naas die Appèlhof van Suid-Afrika en teenoor die Hertzogplein.

Die gebou is uit sandsteen gebou en is ontwerp deur Gordon Leith. Die stadhuis het 'n groot saal, die "stadsaal", agter sy oostelike ingang. Daardie ingang aan die President Brandstraat het 'n simmetriese ontwerp met twee torings. Suile gee die oostelike ingang sy neoklassisistiese elemente. Skuinsbo die ingang, wat die simmetriese ontwerp verdeel, hang bordjies met die aanduiding "Stadhuis" en "City Hall". Bo hierdie aanduidings is ook die destydse wapen van Bloemfontein weergegee.

Gedurende die 1980s is skuins agter die gebou nuwe munisipale kantore opgerig. Ook na die munisipale veranderinge in 2000 en die herindeling in 2011 gebruik die plaaslike owerhede steeds die stadhuis. 

Op 21 Junie 2017 het vandale die gebou aan die brand gesteek. Die brand is aangesteek tydens 'n protes van die Suid-Afrikaanse Munisipale Werkersunie wat die gebou vroeër die dag beset het. In die brand het ook die munisipale argiewe wat in die gebou was, verlore gegaan.

Tydens die brand is die dak en meeste in die gebou verwoes. Die mure het die brand egter oorleef, sodat daar hoop is vir restourasie van die gebou.


</doc>
<doc id="122851" url="https://af.wikipedia.org/wiki?curid=122851" title="Moab">
Moab

Moab (Arabies: مؤاب, Hebreeus: מוֹאָב, Grieks: Μωάβ) is die historiese naam van ’n bergagtige streek in die hedendaagse Jordanië. Die gebied lê aan ’n groot deel van die oostelike oewer van die Dooie See. Daar is baie argeologiese bewyse vir die bestaan van die Koninkryk Moab, waarvan die merkwaardigste die Mesa-stele is wat vertel van die Moabitiese oorwinning oor ’n seun van koning Omri van Israel. Die hoofstad was Dibon. Volgens die Bybel het Moab dikwels gebots met sy Israelitiese bure in die weste.

Die Moabiete het hulle heel waarskynlik op die hooglande oos van die Jordaanrivier gevestig. Geleerdes verskil oor of hulle een van die volke is waarna in Egipte verwys is as "Sjoetoe" of "Sjasoe".

Ondanks min argeologiese bewyse, is dit duidelik Moab het bestaan voor die opkoms van Israel vanweë ’n enorme standbeeld wat farao Ramses II in die 13de eeu v.C. by Luxor opgerig het; daarop word "Mu'ab" genoem as een van die lande wat tydens ’n veldtog verower is.

Volgens die Bybel was Moab en Ammon die seuns van Lot se oudste en jongste dogter onderskeidelik, en hulle is gebore ná die verwoesting van Sodom en Gomorra. Die Bybel verwys na die Moabiete en die Ammoniete as Lot se seuns, wat gebore is ná bloedskande met sy dogters (Gen 19:37-38).

Die Moabiete het eerste die ryk hooglande oos van die Dooie See betrek, tot so ver noord as die berg Gilead waar hulle die Emiete, die oorspronklike inwoners, uit hul land verdryf het (Deut 2:11), maar hulle is self daarna suidwaarts gedwing deur Amoritiese stamme wat die Jordaan oorgesteek het. Hierdie Amoriete, wat volgens die Bybel deur koning Sihon regeer is, het die Moabiete in die land suid van die Arnonrivier beperk, en dit het hul noordgrens gevorm (Num 21:13; Rig 11:18).

Moses is in Moab dood nadat God vir hom die beloofde land gewys het en hy gehoor het hy sal dit nie binnegaan nie (Deut 34:5). Hy is op ’n onbekende plek in Moab begrawe en die Israeliete het 30 dae daar deurgebring om oor hom te rou.

Volgens Rigters was daar ná die verowering van Kanaän gemengde betrekkinge tussen Israel en Moab. In die Bybelboek Rut word vertel van goeie betrekkinge tussen Moab en Betlehem, een van die dorpe van die stam van Juda. Deur sy afstamming van Rut kan gesê word koning Dawid het Moabitiese bloed gehad. Hy het sy ouers in die sorg van die koning van die Moabiete, wat dalk sy verwante was, gelaat nadat hy van Saul gevlug het (1 Sam 22:3,4). Maar hierna was daar geen vriendskaplike betrekkinge meer nie. Die volgende keer dat Moab genoem word, was toe dit deur Dawid verslaan en aan hom onderhorig geword het (2 Sam 8:2; 1 Kron 18:2). 

Ná die dood van Agab, wat volgens die Amerikaanse argeoloog en sendeling E.R. Thiele se berekening omstreeks 853 v.C. was, het die Moabiete onder Mesa teen Joram in opstand gekom. Dié het met die konings van Juda en Edom saamgespan. Volgens die Bybel het die profeet Elisa met die Israeliete gepraat en daarna het daar onverwags water uit die rigting van Edom gekom wat bloedrooi was. Dit het die Moabiete laat glo dit is bloed en dat die konings mekaar doodgemaak het; hulle het op die "buit" afgestorm, maar toe hulle by die kamp van die Israeliete kom, het die Israeliete hulle aangeval en verslaan (2 Kon 3:24).

Volgens Mesa se inskripsie op die stele het hy egter die Israeliete verslaan en die hele gebied herwin wat Israel van hom afgevat het. Dié geveg was die laaste belangrike datum in die geskiedenis van die Moabiete soos in die Bybel vervat. In die jaar van Elisa se dood het hulle Israel binnegeval (2 Kon 13:20) en Nebukadnesar later gehelp in sy ekspedisie teen Jojakim (2 Kon 24:2).

Iewers tydens die Persiese tydperk het Moab uit die geskiedenisrekords verdwyn. Daarna het golwe stamme uit Noord-Arabië die gebied oorgeneem. In Neh 4:1 in die Bybel word genoem dat die Arabiere pleks van die Moabiete die bondgenote van die Ammoniete was. Die streek was egter ’n tyd lank nog onder die naam Moab bekend. Toe die Kruisvaarders byvoorbeeld die gebied beset, het hulle die kasteel wat hulle gebou het om die oostelike deel van die Koninkryk Jerusalem te verdedig, "Krak des Moabites" genoem.



</doc>
<doc id="122853" url="https://af.wikipedia.org/wiki?curid=122853" title="Gillitts">
Gillitts

Gillitts is 'n voorstad op die westelike grens van Durban, KwaZulu-Natal Provinsie, Suid-Afrika.

Dit is sowat 35 km in die binneland van die sentrum van die stad op 'n hoogte van 600 m. Hoewel Durban subtropies en baie vogtig is, lê Gillitts bo die humiditeit en is nie baie vogtig nie, behalwe wanneer dit in die wolke is, wat algemeen voorkom in die somer. Dit is in die misgordelgebied, dus kry hierdie gebied 'n goeie hoeveelheid mis. Al kla sommige inwoners oor die mis, is dit gewoonlik 'n welkome verligting van die intense humiditeit van die gebied.

Dit is geposisioneer naby die tans ontluikende Hillcrest en Kloof. Die hele gebied is bekend as die Boonste Snelweg Gebied omrede die M13 snelweg dit deursny.

Gillitts het redelik stabiel gebly, terwyl Kloof en Hillcrest in die omliggende gebiede baie vinnig groei. Dit kan toegeskryf word aan die feit dat daar baie min ruimte vir uitbreiding in Gillitts is.

Die gebied van Gillitts strek aan weerskante van die M13 snelweg (Durban na Pietermaritzburg). Die M13 vervang die ou hoofpad tussen die twee stede, en 'n gedeelte van die ou hoofpad is nou die grootpad deur die suidekant van Gillitts.

Die Gillitts-stasie op die spoorlyn in die middel van Gillitts is verlate en tans nie in gebruik nie, maar is 'n pragtige voorbeeld van 1900-era argitektuur. Dit dateer terug na die Boere-Oorlog in die eerste dekade van die 20ste eeu, die stasie was 'n halte vir die Britse soldate in transito van Durban na die Midlandse slagvelde sowel as vir die terugkeer van gewonde soldate.

Tydens die Boere-Oorlog was die Gillitts familieplaas 'n garnisoen vir die Britse troepe, met 'n klein dam vir water en 'n kamp in wat nou Campweg heet. Die dam bestaan nog steeds in 'n skilderagtige natuurlike park tussen die huise in Ashley-rylaan en bevat elwe, babers en ander visspesies, en ondersteun ook 'n verskeidenheid watervoëls.

Met die erfgroottes van 'n minimum van 'n halfakker, baie min trosontwikkelinge, geen kommersiële of industriële ontwikkeling en hierdie baie aktiewe omgewingsgeoriënteerde bevolking, huisves Gillitts nog honderde voëls en inheemse wild insluitende klein bokkies, duikers en ystervarke.


</doc>
<doc id="122854" url="https://af.wikipedia.org/wiki?curid=122854" title="Shallcross">
Shallcross

Shallcross is 'n woonbuurt in Durban, Suid-Afrika.


</doc>
<doc id="122855" url="https://af.wikipedia.org/wiki?curid=122855" title="Winston Park">
Winston Park

Winston Park is 'n klein woonarea geleë tussen Gillitts en Hillcrest in die "Upper Highway Area" van KwaZulu-Natal, Suid-Afrika.


</doc>
<doc id="122856" url="https://af.wikipedia.org/wiki?curid=122856" title="Messerschmitt Me 163 Komet">
Messerschmitt Me 163 Komet

Die Messerschmitt Me 163 Komet was 'n vuurpyl aangedrewe vegvliegtuig wat deur die "Luftwaffe" gebruik is tydens die Tweede Wêreldoorlog. Toe die vliegtuig die eerste keer bomwerpers aangeval het, het dit 'n groot vrees by die Geallieerdes ingeboesem omrede dit byna twee keer so vinnig was hulle vegvliegtuie.




</doc>
<doc id="122857" url="https://af.wikipedia.org/wiki?curid=122857" title="New Germany, KwaZulu-Natal">
New Germany, KwaZulu-Natal

New Germany is 'n dorp geleë in die binneland van Durban in KwaZulu-Natal, Suid-Afrika. Dit is aanvanklik ingesluit by Pinetown en nou in eThekwini. Dit is gestig in 1848 deur 'n groep van 183 Duitse immigrante wat hulle gevestig het op 'n katoenplaas genaamd Westville, genoem na die luitenant-goewerneur van Natal, Martin Weste. Jonas Bergtheil het die immigrante na Natal gebring. Die katoen was nie suksesvol nie en die setlaars het begin met die kweek van groente en blomme.

Dit is gestig in 1848 en het 'n munisipaliteit geword in 1960. Oorspronklik "Neu-Deutschland" en daarna vertaal, verwys die naam na die nedersetting wat deur die Duitse immigrante gestig is.


</doc>
<doc id="122858" url="https://af.wikipedia.org/wiki?curid=122858" title="Forest Hills, Kloof">
Forest Hills, Kloof

Forest Hills is 'n werkersklas woonbuurt in die buitenste westelike voorstede van Durban, KwaZulu-Natal, Suid-Afrika. Die gebied grens aan die Kloof Gorge wat deel vorm van die Krantzkloof-natuurreservaat, en is geleë tussen Kloof en Waterfall wat sowat 7 km van Hillcrest af is. 

Forest Hills word na verwys as 'n deel van die Kloofgebied aangesien hulle aan teenoorgestelde kante van die Kloof Gorge geleë is. Die gebiede word deur een pad verbind wat deur die Kloof Gorge loop.

In die laat 2008 is die gebied deur 'n tornado getref, wat selfs die Suid-Afrikaanse Weerdiens onkant betrap het.


</doc>
<doc id="122859" url="https://af.wikipedia.org/wiki?curid=122859" title="La Lucia">
La Lucia

La Lucia is 'n voorstad in Umhlanga geleë in die noordelike gebied van Durban, in die KwaZulu-Natalprovinsie van Suid-Afrika. Dit is genoem na Lucia Michel. Sy en haar man, Albert Michel, was die stigters van die suikerrietplaas La Lucia.

Crawford College, La Lucia, gestig in 1999, is 'n groot privaatskool geleë in die voorstad. La Lucia Junior Primêr en Victory Christian Academy is ook in La Lucia geleë.

Heelwat behuising is onlangs ontwikkel in La Lucia met die groeiende bevolking tussen 2001 en 2011. Die bevolking het met 121% gestyg van 2 899 tot 6 414. Swartes, Indiërs en Asiërs het veral 'n groot toename in getalle getoon.


</doc>
<doc id="122860" url="https://af.wikipedia.org/wiki?curid=122860" title="Buffelsdraai">
Buffelsdraai

Buffelsdraai is 'n township in eThekwini in die KwaZulu-Natalprovinsie van Suid-Afrika.


</doc>
<doc id="122861" url="https://af.wikipedia.org/wiki?curid=122861" title="AC/DC">
AC/DC

AC/DC is 'n Australiese rockgroep wat in 1973 deur broers Malcolm en Angus Young gevorm is. Angus was toe net 15 jaar oud en sy suster het voorgestel dat hy sy skooldrag op die verhoog moet dra. Die skooldrag het 'n kenmerk van die groep geword. Bon Scott sluit 'n jaar later by die groep aan, gevolg deur Philip Rudd en Mark Evans. Hul eerste album "High Voltage" is 1974 aanvanklik net in Australië uitgereik, en hulle word gewild in Australië. In 1977 stel hulle "Let There Be Rock" vry en bereik die Amerikaanse treffersparade. Hulle groot deurbraak kom met die 1979-album "Highway to Hell" wat die nommer 8-posisie op die Britse treffersparade behaal en die nommer 17-posisie in Amerika. Hierdie album word die groep se eerste album wat meer as 'n miljoen verkope bereik. 





</doc>
<doc id="122865" url="https://af.wikipedia.org/wiki?curid=122865" title="Overport">
Overport

Overport is 'n heuwelagtige residensiële gebied in Durban, Suid-Afrika. Die naam Overport word algemeen gebruik om te verwys na die voorstede van Overport, Sydenham, Sparks en dele van Essenwood, met die deel van Sydenham wes van Brickfieldweg gewoonlik Asherville genoem, eerder as Overport.

Die naam "Overport" is geskep deur William Hartley, die agtste burgemeester van Durban, vir 'n landgoed wat hy ontwikkel het in wat toe "West Hill" genoem is. Die landgoed is begrens deur vandag se Julia, Springfield, Essenwood (nou Stephen Dlamini), en Brickfield (nou Felix Dlamini) strate.

Overport grens aan die voorstede beskou as die Berea-area.

Overport, veral wes van Ridgeweg, is grootliks 'n Indiese gebied, en het talle moskees, tempels, en halaal-eetplekke. Die groot Atrium Berea-winkelsentrum, voorheen bekend as Overport City, en die Netcare Parklands-hospitaal is albei in Overport.


</doc>
<doc id="122868" url="https://af.wikipedia.org/wiki?curid=122868" title="Tortelduif">
Tortelduif

Tortelduif kan verwys na:




</doc>
<doc id="122872" url="https://af.wikipedia.org/wiki?curid=122872" title="Smokie">
Smokie

Smokie (voorheen: Smokey) is 'n Engelse rockgroep van Bradford, Yorkshire. Hul eerste treffer was "If You Think You Know How To Love Me" en hul gewildste treffer, "Living Next Door to Alice", het jare gelede die nommer 5-posisie op die Britse Enkelspelerlys behaal en die nommer 25-posisie op die Amerikaanse "Billboard Hot 100". Smokie het reeds meer as 30 miljoen CD's, plate en albums verkoop. 

Die groep is deur drie skoolvriende, Chris Norman, Ron Kelly and Alan Silso gestig. Hulle het aanvanklik by skoolkonserte gespeel, en na verskeie naamverandering het hulle die groep Smokie in 1975 gestig. In 1986 verlaat Chris Norman die groep, en word vervang met Alan Barton as hoofsanger. Op 19 Maart 1995 is die groep se toerbus in 'n motorongeluk bertokke en Barton sterf 4 dae later in 'n hospitaal. Die res van die groep besluit om voort te gaan en Mike Craft sluit by die groep aan as hoofsanger. 




</doc>
<doc id="122874" url="https://af.wikipedia.org/wiki?curid=122874" title="Yazoo">
Yazoo

Yazoo was 'n Engelse musiekgroep van Basildon, Essex. Die groep is in 1982 gestig en het bestaan uit Alison Moyet en voormalige lid van Depeche Mode, Vince Clarke. Die groep het wêreldwyd sukses behaal, twee albums vrygestel en talle enkelsnittreffers gehad totdat hulle 18 maande later in 1983 opgebreek het as gevolg van verskille tussen die twee lede. Clarke het die groep Erasure gevorm, en Moyet het haar solo-loopbaan begin. In 2008 het die groep weer bymekaargekom en 'n reeks konserte in Europa en die VSA opgevoer. In 2011 tree Alison Moyet vir die laaste keer saam met Vince Clarke op by die Mute Short Circuit Musiekfees.<ref name="http://thequietus_2011"></ref>



</doc>
<doc id="122875" url="https://af.wikipedia.org/wiki?curid=122875" title="Clamor Heinrich Abel">
Clamor Heinrich Abel

Clamor Heinrich Abel (1634 – 25 Julie 1696) was 'n Duitse komponis, violis en orrelis.


</doc>
<doc id="122876" url="https://af.wikipedia.org/wiki?curid=122876" title="Thomas Baltzar">
Thomas Baltzar

Thomas Baltzar (ca. 1630 – 24 Julie 1663) was 'n Duitse komponis.


</doc>
<doc id="122877" url="https://af.wikipedia.org/wiki?curid=122877" title="Ludwig Abel">
Ludwig Abel

Ludwig Abel (1835–1895) was 'n Duitse komponis, violis en vioolonderwyser.

Ludwig Abel is op 14 Januarie 1835 in Eckartsberga, Thüringen in Duitsland gebore. Hy was 'n leerling van Ferdinand David gewees en word 'n lid van die Leipzig Gewandhaus-orkes. In 1853 het hy na die hoforkes van Saxe-Weimar-Eisenach in Weimar verhuis. Vanaf 1860 het hy aan die "Gemeinnützigen Gesellschaft" (Liefdadigheidsvereniging van Vioolspel) gedoseer. Op aanbeveling van die Beierse Hof se kapelmeester Hans von Bülow (wat hy in 1866 in Basel ontmoet het en gesamentlike kamermusiek georganiseer het) het Abel in 1867 die konsertmeester van die hoforkes in München geword. Hy het aan die "Musikschule" in München (onder bestuur van Hans von Bülow) klasgegee, waar hy in 1880 professor geword het en in 1894 afgetree het.

Abel is op 13 Augustus 1895 in Pasing, München, Beiere oorlede.




</doc>
<doc id="122879" url="https://af.wikipedia.org/wiki?curid=122879" title="Waldemar von Baußnern">
Waldemar von Baußnern

Waldemar Edler von Baußnern (ook gespel as "von Bausznern"; * 29 November 1866 in Berlyn; † 20 Augustus 1931 in Potsdam) was 'n Duitse komponis en musiekonderwyser.


</doc>
<doc id="122881" url="https://af.wikipedia.org/wiki?curid=122881" title="Air Supply">
Air Supply

Air Supply is 'n Australiese sagterockduo. Die twee hooflede is Graham Russell en Russell Hitchcock. Hulle ontmoet op 12 Mei 1975 by die repetisies vir "Jesus Christ Superstar" in Sydney, Australië. Tydens hulle betrokkenheid by "Jesus Christ Superstar", tree hulle laataande na die vertoning by restaurante, koffiekroeë en nagklubs op met een kitaar en hul twee stemme. Hulle maak 'n demokasset met twee liedjies wat hulle na al wat 'n platemaatskappy in Sydney neem, totdat hulle uiteindelik by CBS Records belangstelling opwek. In 1976 stel hulle hul eerste enkelsnit "Love and Other Bruises" vry en dit bereik no. 6 op die "Australian Kent Music Report Singles" treffersparade. 



</doc>
<doc id="122882" url="https://af.wikipedia.org/wiki?curid=122882" title="Bonnie Tyler">
Bonnie Tyler

Bonnie Tyler (gebore Gaynor Hopkins, 8 Junie 1951) is 'n Walliese sangeres, bekend vir haar kenmerkende heesstem. Tyler is bekend vir haar 1977-album "The World Starts Tonight" en die enkelsnitte "Lost in France" en "More Than a Lover". Haar enkelsnit van 1978 "It's a Heartache" bereik nommer vier op die Britse Singles Chart en nommer drie op die Amerikaanse Billboard Hot 100.

In die 1983 skryf die Amerikaanse liedjieskrywer, Jim Steinman, Tyler se treffer, "Total Eclipse of the Heart". Dié liedjie het in sy eerste week op die Britse treffersparade onmiddellik die nommer een posisie behaal en Tyler was die eerste vroulike sanger met 'n liedjie in die nommer een posisie binne sy eerste week op die treffersparade. Tydens 'n onderhoud met "People Magazine" in 1983 sê Steinman dat hy nie verwag het dat "Total Eclipse of the Heart" die potensiaal vir 'n enkelsnittreffer gehad het nie. Hy sê: ""Dit was 'n aria vir my, 'n Wagner-agtige aanslag van klank en emosie. Ek het dit geskryf om 'n vertoning vir haar stem te wees"". Steinman skryf ook een van haar ander groot treffers, "Holding Out for a Hero", wat in 1984 vir die klankbaan van die film "Footloose" opgeneem is. 



</doc>
<doc id="122883" url="https://af.wikipedia.org/wiki?curid=122883" title="Go (programmeertaal)">
Go (programmeertaal)

Go oftewel golang is 'n vrye en oopbron programmeertaal wat deur Robert Griesemer, Rob Pike, en Ken Thompson by Google in 2007 geskep is. Dit is 'n vertaalde en staties getipeerde taal in die tradisie van Algol en C en het laevlak fasiliteite soos wysers. Ander kenmerke van Go sluit in sy vullisverwydering, beperkte gestruktureerde tipering, geheueveiligheidskenmerke, en CSP-styl konkurrente programmeerkenmerke.



</doc>
<doc id="122884" url="https://af.wikipedia.org/wiki?curid=122884" title="Athlone Park">
Athlone Park

Athlone Park is 'n suidelike voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="122885" url="https://af.wikipedia.org/wiki?curid=122885" title="Avoca">
Avoca

Avoca is 'n noordelike voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="122886" url="https://af.wikipedia.org/wiki?curid=122886" title="Arctostylopidae">
Arctostylopidae

Die Arctostilopidae (Schlosser 1923) is 'n familie uitgestorwe plasentale soogdiere uit die Laat-Paleoseen en Vroeë-Eoseen van Asië. Hulle word soms ook in Noord-Amerika aangetref. 

Hulle was klimmende herbivore

Hulle taksonomiese posisie is onduidelik (2017). Op basis van hulle tande is hulle dikwels in die orde Notoungulata geplaas wat nogtans endemies aan Suid-Amerika is. Daar is later ook voetwortelbeendere (tarsus) gevind van "Palaeostylops" wat geleerdes oortuig het om hierdie familie is sy eie orde Arctostylopida te plaas. Missiaen et al. (2006) het hulle met die gliriform "Pseudictops" vergelyk en tot die gevolgtrekking gekom dat hulle aan die Glires verwant kon wees, wat hulle in die Euarchontoglires sou plaas. Die onlangse kladistiese navorsing van Halliday vind "Arctostylops" en "Asiostylops" terug as susterklade van die Glires in sommige van hulle ontleding maar meer navorsing is nodig.


</doc>
<doc id="122887" url="https://af.wikipedia.org/wiki?curid=122887" title="Bellaire, Durban">
Bellaire, Durban

Bellaire is 'n noordelike voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="122889" url="https://af.wikipedia.org/wiki?curid=122889" title="Reservoir Hills">
Reservoir Hills

Reservoir Hills is 'n noordelike voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="122890" url="https://af.wikipedia.org/wiki?curid=122890" title="Frederik III van Sakse">
Frederik III van Sakse

Frederik III van Sakse (Torgau, 17 Januarie 1463 – Lochau, 5 Mei 1525), "die Wyse" genoem, was die oudste seun van keurvors Ernst van Sakse en Elisabeth van Beiere.

In 1486 het hy op 23-jarige leeftyd sy afgestorwe vader as Keurvorstedom Sakse opgevolg, maar die bestuur van die uitgebreide gebied is ook deur sy jonger broer Johan behartig.

In 1493 het Frederik in die geselskap van verskeie ander Duitse adel 'n pelgrimstog na die Heilige Land onderneem. Hiertydens is hy in Jerusalem tot ridder in die Orde van die Heilige Graf geslaan. In sy eie land het hy Lucas Cranach as hofskilder in diens geneem.

In 1502 het hy in Wittenberg die universiteit opgerig waar onder andere Martin Luther gedoseer het. Luther se idees aangaande die geldsugtige pousdom, benewens die ongebreidelde magslus van keiserlike gesag, het sodanig by Frederik III byval gevind dat hy tot steunbetuiging van, en hulpverlening aan Martin Luther oorgegaan het. Daartoe is hy eerder uit politieke oorwegings as 'n ooreenstemming met Luther se teologiese idees beweeg, wat Frederik minder kon onderskryf.

Hierdie oogmerke het bygedra tot sy weiering om Luther se veroordeling as ketter te erken, en sy optrede as Luther se beskermheer toe Luther in 1521 voor die Ryksdag gedaag is.

Alhoewel hy die protestantse hervorming ondersteun het, sou hy sy lewe lank 'n oortuigde Katoliek bly. By sy dood het hy egter die nagmaal-sakrament in albei vorme (brood en wyn) geneem, wat as 'n bekentenis van protestantisme beskou is. Danksy Frederik se politiek kon die hervorming standhou.

Frederik III het ongetroud gebly en is met sy dood in 1525 deur sy jonger broer Johan opgevolg.


</doc>
<doc id="122893" url="https://af.wikipedia.org/wiki?curid=122893" title="Euarchontoglires">
Euarchontoglires

Die Euarchontoglires is een van vier hooftakke van die moderne Plasentalia, die plasentale soogdiere. Dit word erken as 'n superorde wat die volgende ekstante ordes bevat:


</doc>
<doc id="122894" url="https://af.wikipedia.org/wiki?curid=122894" title="Apheliscidae">
Apheliscidae

Die Apheliscidae is 'n familie uitgestorwe plasentale soogdiere uit die Paleogeen van Noord-Amerika.

Van die genusse is: "Aletodon", "Apheliscus", "Chambius", "Dorraletes", "Gingerichia", "Haplaletes", "Haplomylus", "Litomylus", "Phenacodaptes", "Utemylus"
Die taksonomiese posisie is onduidelik. Hulle is waarskynlik verwant aan die Europese Louisinidae en aan die Amphilemuridae. Hulle is soms beskou as onderdeel van die Afrikaanse orde Macroscelidea (die klaasneuse) wat tot die Afrotheria behoort, 'n groep wat lank endemies aan Afrika was. Onlangse kladistiese ontleding (Halliday 2015) plaas "Haplomylus" (Noord-Amerika en China) en "Apheliscus" Noord-Amerika saam met twee lede van die Amphilemuridae en "Teilhardia" ('n Lousinied) in 'n klade aan die basis van die Laurasiatheria wat geografies beter ooreenkom.
Die takson "Chambius" betref egter fossiele uit Algerië en Tunisië en word deur Halliday in die Afrotheria-tak aangetref.


</doc>
<doc id="122895" url="https://af.wikipedia.org/wiki?curid=122895" title="Amphilemuridae">
Amphilemuridae

Die Amphilemuridae is 'n familie uitgestorwe plasentale soogdiere uit die Paleogeen van Europa en China.

Die taksonomiese posisie is onduidelik. Hulle word soms in die orde Erinaceomorpha (die ystervarke) geplaas, wat nou -saam met die skeerbekmuise- as onderdeel van die Eulipotyphla beskou word. Hulle is soms nogtans beskou as onderdeel van die Afrikaanse orde Macroscelidea (die klaasneuse), wat tot die Afrotheria behoort, 'n groep wat lank endemies aan Afrika was. Hulle is waarskynlik verwant aan die eweneens Europese Louisinidae en aan die Noord-Amerikaanse Apheliscidae. Onlangse kladistiese ontleding (Halliday 2015) plaas "Macrocranion" en "Alsaticopithecus" saam met twee lede van die Apheliscidae in 'n klade aan die basis van die Laurasiatheria wat geografies beter om te begryp is. Hulle is in hierdie ontleding effens nouer verwant aan die Scrotifera-tak hiervan as die Eulipotyphla.

Van die genusse is: "Alsaticopithecus", "Amphilemur", "Ankylodon", "Gesneropithex", "Hylomysoides", "Qilulestes", "Macrocranion", "Neomatronella", "Patriolestes", "Pholidocercus", "Scenopagus", "Sespedectinae", "Zionodon"


</doc>
<doc id="122896" url="https://af.wikipedia.org/wiki?curid=122896" title="Zalambdalestidae">
Zalambdalestidae

Zalambdalestidae (Gregory en Simpson 1926) is 'n familie van vroeë Eutheria van die Laat-Kryt en moontlik Vroeë Paleoseen van Asië. Hulle is klein klimmende insektivore, waarvan Zalambdalestes die bekendste een is. Die skedel was 40 ("Barumlestes") tot 50 mm ("Zalambdalestes") lank. Die postkraniale skelet lyk meer soos 'n plasentale skelet as by die Asioryctitheria. 

Die oorspronklike tandformule was waarskynlik I I I C dP P P P M M M, maar ouer indiwidue van "Zalambdalestes" verloor dP en P 

Hallday gee 'n kladogram waarin hierdie familie die susterklade van die Asioryctitheria is.



</doc>
<doc id="122898" url="https://af.wikipedia.org/wiki?curid=122898" title="Leptictida">
Leptictida

Die Leptictida (McKenna 1975) is 'n uitgestorwe orde soogdiere (Eutheria).

Fossiele van hierdie groep word aangetref van die Laat-Kryt tot in die Oligoseen. 

Hulle taksonomiese posisie is niet duidelik nie. 'n Onlangse kladistiese ontleding (Halliday 2015) plaas hulle effens buite die eintlike Plasentalia. Hulle is dalk 'n sustergroep daarvan of 'n parafiletiese groep ten opsigte van die Plasentalia. Dit sou beteken dat die Plasentalia uit die Leptictida ontstaan het.

Leptictida was klein insektivore diertjies met opvallende lang agterpote. Hulle lyk soms soos klein kangaroes.


</doc>
<doc id="122899" url="https://af.wikipedia.org/wiki?curid=122899" title="Boulton Paul Defiant">
Boulton Paul Defiant

Die Boulton Paul Defiant was 'n tweesitplek, eenmotorige, vegvliegtuig wat die Britse Lugmag gebruik het tydens die Tweede Wêreldoorlog. Dit was die eerste vegvliegtuig wat met vier masjiengewere toegerus was waaroor die Britse Lugmag beskik het. Die vliegtuig se masjiengewere was egter almal in 'n skiettoring agter die stuurkajuit en het agtertoe gewys, die vliegtuig het oor geen masjiengewere beskik wat vorentoe wys nie.

Die vliegtuig was op 12 Mei 1940 vir die eerste keer in aksie betrokke en het teen die einde van die maand reeds 65 vyandelike vliegtuie afgeskiet. Die sukses was grootliks as gevolg van die vuurkrag wat gerig kon word op enige vliegtuig wat die vliegtuig van agter af aanval. Maar die vyandelike vliegtuie het gou besef dat die "Boulton Paul Defiant" magteloos was indien dit van voor af aangeval word en verliese van die vliegtuig het gestyg. Hulle word onttrek in Augustus 1940. Hierna word hulle toegerus om as nagvegters diens te doen en word toegerus met die geheime "Airborne Interception" radar. Gedurende die winter van 1940/1 het die "Defiant" meer sukses per onderskepping poging gehad as enige ander Britse vliegtuig. Daar was uiteindelik 13 Eskaders wat toegerus was met die vliegtuig en hulle het 'n groot rol gespeel in die verdediging van die lugruim bo Groot-Brittanje.




</doc>
<doc id="122900" url="https://af.wikipedia.org/wiki?curid=122900" title="Gloster Meteor">
Gloster Meteor

Die Gloster Meteor is 'n straalaangedrewe vegvliegtuig wat deur die Britse Lugmag gebruik is tydens die Tweede Wêreldoorlog. Dit is ook die enigste straalaangedrewe vliegtuig wat deur die Geallieerdes gebruik is in die oorlog en is in diens gestel voor die Duitse Messerschmitt Me 262.

George Carter het reeds in 1940 begin met die ontwerp van die "Gloster Meteor". Hy het die tweemotorontwerp verkies omrede die straalmotors van daardie tyd se stukrag nog maar swak was. Die eerste "Meteor" is toegerus met Frank Whittle-ontwerpte W2B turbostraalenjins. Hulle kon egter slegs 454 kg stukrag lewer en kon nie die vliegtuig van die grond af kry nie. Die eerste "Meteor" het op 5 Maart 1943 gevlieg en was toegerus met twee Halford H1 motors wat oor 681 kg stukrag elk beskik het. Die Halford motors is later verder ontwikkel en word uiteindelik die Goblin motor wat in die "De Havilland Vampire" gebruik is.

Ander prototipes het ook gou gevlieg elk met 'n ander tipe motor om die sterkste en betroubaarste straalmotors te vind. Die ontwikkeling en vervaardiging van die Whittle-motor is oorgeneem deur Rolls-Royce wat die stukrag verbeter het na 772 kg. Die motor het nou bekend gestaan as die W2B/23 Welland-motor en dit was hierdie motors wat die vierde prototipe die lug ingedra het in Junie 1943. Hierna is die Welland-motor gekies om in die produksie "Meteor I" vliegtuig geïnstalleer te word.

Die eerste "Meteor I" vliegtuie is aan 616 Eskader afgelewer op 12 Julie 1944. Hulle eerste vlug was om V-1 vuurpyle af te skiet. Probleme met die "Meteor I" se kannonne het sukses vertraag; op 4 Augustus het vlieënier Dean daarin geslaag om 'n V-1 vuurpyl met sy vlerk van koers af te dwing deur dit om te keer. Die probleme met die kanonne is opgelos en teen die einde van Augustus is 13 V-1 vuurpyle vernietig.

Later het die vliegtuie diens gedoen oor Europa maar daar was nooit in enige gevegte met die "Messerschmitt Me 262" nie. Daar is slegs een onderonsie met 'n "Focke-Wulf Fw 190" aangeteken maar dit was nie beslissend nie. Toe die Tweede Wêreldoorlog tot 'n einde kom was die "Meteor F.Mk III" die standaardmodel in diens. Dit het kragtiger Derwent-motors en 'n skuifbare kajuitdak gehad.

Die "Meteor F.Mk III" het die ruggraat gevorm van die "RAF" se "Fighter Command". Hulle het die standaard Hispano 20 mm kanon bewapening behou. Tussen 1947 en 1948 was die Mk III vervang met die Mk 4 wat met nog kragtiger Derwent 5 motors toegerus was. 22 Eskaders was toegerus met die Mk 4. Die Mk 8 is ontwikkel vanaf die Mk 4; dit het 'n langer romp, groter interne brandstoftenks en 'n uitskietstoel gehad. Uitskietstoele was nog nie standaard op vegvliegtuie nie. Die Mk 8 se topsnelheid was 965 km/h en was vanaf 1950 tot 1955 die "RAF" se hoofonderskepvegvliegtuig. Op daardie stadium was daar 1090 van die vliegtuie in diens van die "RAF".

"Meteors F.8's" van die Koninklike Australiese Lugmag het aan die Korea-oorlog deelgeneem en was in aksie teen die Russiese "MiG-15" betrokke. Hulle het egter nie beïndruk teen die "MiG's" nie. Daarna is die meeste "Meteors" toegewys aan grondaanvalle. Aan die begin van die vyftigerjare is die "Meteor" ondiensbaar gemaak deur die nuwer swiepvlerkstralervegvliegtuie. Die Britse Lugmag het die "Meteor" in 1955 met die "Hawker Hunter" vervang. Sommige is ontwikkel om teiken te trek en gebruik tot in 1977. Meer as 350 "Gloster Meteors" is uitgevoer na 13 nasies en 240 is onder lisensie gebou deur België se "Avions Fairey".




</doc>
<doc id="122902" url="https://af.wikipedia.org/wiki?curid=122902" title="Grumman F4F Wildcat">
Grumman F4F Wildcat

Die Grumman F4F Wildcat was 'n enkelsitplek, enkelmotorige vegvliegtuig wat deur die Amerikaners gebruik is tydens die Tweede Wêreldoorlog. Die vliegtuig is eers as 'n dubbeldekker ontwerp en later verander na 'n monovlerkvliegtuig, vandaar sy unieke vorm. Vroeg in 1939 het die Franse Lugmag die eerste bestelling vir dié vliegtuig geplaas. In Augustus van dieselfde jaar het die Amerikaanse Vloot ook 'n bestelling geplaas. Nadat Frankryk aan Nazi-Duitsland oorgegee het, is hulle bestelling aan Groot-Brittanje afgelewer. Die eerste modelle het die Britse Vloot teen Julie 1940 bereik en is aan 804 Eskader toegedeel. Brittanje het die vliegtuig die "Martlet" genoem. 

In Desember 1940 het twee "Martlet's" 'n Duitse vliegtuig afgeskiet en sodoende die eerste Amerikaansvervaardigde vliegtuig geword om sukses te behaal in die Tweede Wêreldoorlog. In September 1941 het 802 Eskader aan boord die "HMS Audacity" gegaan, die eerste sodanige Eskader. Op 20 September het die Eskader 'n "Focke-Wulf 200" vernietig wat hulle konvooi agtervolg het.

Op 28 September 1941 het "Martlet's" van die Britse Vloot, wat diens gedoen het in Westelike Woestyn tydens die Noord-Afrika veldtog, 'n Italiaanse Fiat G.50 afgeskiet. In Mei 1942 het "Martlet's" van die Britse Vloot deelgeneem aan aksie oor Madagaskar teen Vichy Frankryk. In Augustus van daardie jaar het hulle Italiaanse bomwerpers oor die Middellandse See aangeval. Op daardie stadium het die vliegtuig reeds 'n reputasie as formidabele vegter gehad.

Toe Amerika in Desember 1941 tot die oorlog toetree, was die F4F reeds bekend as die "Wildcat". Dit was toe die mees gebruikte vegvliegtuig op Amerikaanse vliegdekskepe. Dit is ook vanaf baie landbasisse van die Amerikaanse Mariene Korps bedryf. Die vliegtuig was tot in 1943 die enigste vliegtuig in gebruik op vliegdekskepe totdat die "Hellcatt" verskyn het. Gedurende hierdie tydperk het die "Wildcats" aan verskeie heldhaftige militêre aksies deelgeneem met die Amerikaanse Vloot en Mariene Korps.

Mariene Korps "Hellcatt's" is vanaf landbasisse bedryf, een van hulle was "Henderson Field" op Guadalcanal wat gebruik is om die eerste offensief te loods in die oorlog in die Stille Oseaan. Een Mariene "Wildcat" vlieënier kaptein Joe Foss, 'n vlugkommandeur van die Mariene Vegterafdeling, het vanaf Guadalcanal sy vlug van 8 "Wildcats" gelei tot 72 bevestigde vyandelike vliegtuie vernietig oor 'n tydperk van 16 weke. Foss het self 26 vliegtuie afgeskiet, insluitende vyf op een dag en die "Congressional Medal of Honour" is aan hom toegeken.

In een-tot-een situasies was die Japannese Mitsubishi A6M Zero beter af as die "Wildcat" maar met sy beter pantser, selfselende brandstoftenks en met 'n vasberade vlieënier was die stryd so te sê gelykop tussen die twee vliegtuie. Die Amerikaanse Vloot het sy "Wildcats" vervang in 1943 met "Hellcats" maar die Britse Vloot het hulle s'n bedryf tot aan die einde van die oorlog. Sedert Januarie 1944 het die Britse Vloot nie meer die naam "Martlet" gebruik nie. 882 Eskader het vier Messerschmitt Bf 109's afgeskiet in Maart 1945; dit was die laaste suksesse deur Britse Vlootvliegtuie in die oorlog.

"Wildcats" deur General Motors gebou was bekend as die FM-1 en FM-2.




</doc>
<doc id="122903" url="https://af.wikipedia.org/wiki?curid=122903" title="Heilige Land">
Heilige Land

Die Heilige Land (Hebreeus: אֶרֶץ הַקּוֹדֶשׁ "Eretz HaKodesh", Latyn: "Terra Sancta"; Arabies: الأرض المقدسة "Al-Arḍ Al-Muqaddasah") lê ongeveer tussen die Jordaanrivier en die Middellandse See, insluitend die oostelike oewer van die Jordaanrivier. Tradisioneel is dit sinoniem met die Bybelse Israel en historiese Palestina. Die term verwys gewoonlik na 'n gebied wat naastenby met die moderne staat Israel, die Palestynse gebiede, Wes-Jordanië en gedeeltes van die suidelike Libanon en suidwestelike Sirië ooreenstem. Dit word deur die Jode, Christene en Moslems as heilig beskou

Deel van die besondersheid van die land spruit uit die godsdienstige betekenis van Jerusalem, die heiligste stad vir Judaïsme, die historiese streek van Jesus se bediening, en die terrein van die Isra en Mi'raj-verhaal in Islam.

Die heiligheid van die land was deel van die Christendom se motivering vir die Kruistogte waarmee die Europese Christene probeer het om die Heilige Land terug te neem nadat die Moslems dit tydens die Christelike Bisantynse Ryk verower het.

Baie plekke in die Heilige Land is lank reeds pelgrimsbestemmings vir volgelinge van die  Abrahamitiese godsdienste, insluitende Jode, Christene, Moslems, en dieBahá'ís. Pelgrims besoek die Heilige Land om fisiese manifestasies van hulle geloof te sien en aan te raak, hulle geloof binne hierdie heilige konteks te te bevestig, en om 'n persoonlike band met die Heilige Land te vorm.

Die Jode praat nie normaalweg van Israel as "Heilige Land" (Hebreeus: "Eretz HaKodesh") nie. Trouens, die Tanakh verwys in slegs een gedeelte, , daarna as "heilige land". Die heiligheid van Israel word in die Torah geïmpliseer deur die grond wat God aan die Israeliete gegee het, naamlik die "beloofde land", 'n integrale deel van God se verbond. In die Torah is daar baie gebooie wat slegs in Israel uitgevoer kan word, nog iets wat Israel van ander lande onderskei. In Israel sal geen grond byvoorbeeld "vir altyd verkoop word nie" (Lev. 25:23). Die sabbatsjaar word slegs in Israel onderhou, en die onderhouding van baie heilige dae verskil van ander lande aangesien 'n ekstra dag in die Joodse diaspora onderhou word.

Eliëser Schweid het geskryf: Uit die perspektief van die Joodse Ensiklopedie (1906), was die heiligheid van Israel sedert die sestiende eeu, veral wat begrawing betref, in die "Vier Heilige Stede," Jerusalem, Hebron, Safed en Tiberias – as Judaïsme se heiligste stede, gekonsentreer. Jerusalem, as tempelterrein, word as besonder belangrik beskou. Heilige begrafnisse word steeds vir diaspora-Jode gehou wat in die heilige grond van Israel begrawe wil word.

Volgens Joodse tradisie is Jerusalem die Berg Moria, die plek waar Isak op die altaar geplaas is. Die woord "Jerusalem" verskyn 669 maal in die Hebreeuse Bybel, dikwels aangesien die Sabbatsjaar slegs daar onderhou kan word. Die naam "Sion", wat gewoonlik na Jerusalem, maar soms na Israel, verwys, verskyn 154 maal in die Hebreeuse Bybel.

Volgens die Talmoed is kolonialisering 'n godsdienstige verpligting. Trouens, in Judaïsme is dit so belangrik om grond in Israel te koop dat die Talmoed voorsiening maak vir die opheffing van sekere godsdienstige beperkings rondom die Sabbatsonderhouding om die verkryging en kolonisering van grond te bevorder. Rabbi Jóhanan het gesê dat "iemand wat 'n afstand van 4 el in Israel loop, van 'n gedeelte in die toekomstige wêreld verseker kan wees". Toe R. Eleásar b. Sámmua en R. Jóhanan, HaSandlar Israel verlaat het om by die meester Juda ben Bathyra, te gaan leer, het hulle volgens oorlewering net tot by Sidon gekom voordat "die gedagte van die heiligheid van Israel hulle van besluit laat verander het; en hulle het gehuil, hulle klere geskeur en omgedraai". Aangesien die Joodse bevolking in Israel gekonsentreer was, is emigrasie grootliks verhoed, en was daar gevolglik net 'n beperkte hoeveelheid ruimte beskikbaar vir Joodse onderrig. Nadat hulle sedert die vernietiging van die tempel eeue lank vervolg is, het rabbi's wat hulle posisies verloor het, in Babilon gaan woon, waar hulle meer beskerming geniet het. Baie Jode wou in Israel sterf. R. Anan het gesê, "Om in Israel begrawe te word, is soos om onder die altaar begrawe te word." Die gesegde "Sy land sal sy volk vryspreek," impliseer dat om in Israel begrawe te word, jou van jou sondes sal vryspreek.

Christene beskou Israel as heilig as gevolg van die land se assosiasie met die geboorte, bediening, kruisiging en opstanding van Jesus van Nasaret, wat Christene as die Verlosser of Messias beskou, sowel as die feit (volgens die Bybel) dat dit die land van sy volk, die Jode, is. Christelike boeke, insluitend uitgawes van die Bybel, bevat dikwels kaarte van die Heilige Land (wat as Galilea, Samaria en Judea beskou word). In die "Itinerarium Sacrae Scripturae" (Reisboek deur die Heilige Skrif) van Heinrich Bünting (1545–1606), 'n Duitse Protestantse pastoor, is daar so 'n kaart. Sy boek was baie gewild en het "die volledigste beskikbare opsomming van Bybelse geografie verskaf; daarin het hy die geografie van die Heilige Land beskryf deur die reise van groot figure uit die Ou en Nuwe Testamente na te spoor."

As geografiese term verwys die beskrywing "Heilige Land" losweg na die moderne Israel, die Palestynse gebiede, Libanon, Wes-Jordanië en die suidweste van Sirië.

In die Koran word die term ("Al-Ard Al-Muqaddasah", en in Engels: "Holy Land") in 'n gedeelte gebruik waar Musa (Moses) vir die volk Israel sê: "O my volk! Gaan die heilige land in wat Allah vir julle gegee het, en moenie op onterende wyse terugdraai nie, want dan sal julle tot julle eie ondergang verslaan word." () Die Koran verwys ook na die land as "Geseënd".

Jerusalem (genoem "Al-Quds" ( "Die Heilige")) het 'n besondere betekenis in Islam. Die Koran verwys na Mohammed se ervaring van die Isra en Mi'raj as "'n Reis deur die nag van "Al-Masjidil-Haram" tot by "Al-Masjidil-Aqsa", wie se gebiede ons seën het ..." (17:1). "Ahadith" lei af dat die "Verste Masjid" in Al-Quds is; soos byvoorbeeld deur Abu Hurairah vertel is: "Op die nagreis van die apostel van Allah is daar twee bekers, een met wyn en die ander met melk, by Al-Quds (Jerusalem) vir hom aangebied. Hy het daarna gekyk en die beker melk geneem. Die engel Gabriël het gesê: "Alle lof behoort aan Allah wat jou na Al-Fitrah (die regte pad) gelei het; as jy die (beker) wyn geneem het, sou jou "Ummah" die pad byster geraak het". Sommige moderne geleerdes redeneer egter dat die "Verste Moskee" 'n gebou of gebedsplek net buite Medina was. Die huidige Al-Masjid Al-Aqsa-gebou in Jerusalem is nie in Mohammed se tyd opgerig nie, en die enigste ander verwysing in die Koran na Jerusalem, is dat die "Qiblah" (gebedsrigting) van Jerusalem na Mekka verander is. Jerusalem was gedurende Mohammed se leeftyd die Islam se eerste "Qiblah", maar dit is later, na aanleiding van die aartsengel Jibril se openbaring aan Mohammed, na die ka'bah in die stad Mekka verander. Volgens geleerdes was dit 'n reaksie op die Jode se verwerping van Mohammed se profeetskap.

Die presiese streek wat die Koran in verse soos [21:71] as "geseënd" beskryf, word verskillend deur geleerdes vertolk. 'Abdullah Yusuf Ali beskou dit as 'n breë landstreek, insluitend Sirië en Libanon, en in besonderheid die stede Tirus en Sidon; Az-Zujaj beskryf dit as ""Damaskus, Palestina, en 'n stukkie van Jordanië""; Mu'adh ibn Jabal vertolk dit as ""die gebied tussen al-Arish en die Eufraat""; en Ibn Abbas as ""die land van Jerigo"". Daar word na hierdie hele streek as "Ash-Sham" () verwys.

Die Bahá'ís beskou Akko en Haifa as heilig aangesien Bahá'u'lláh, die stigter van die Baha'i-geloof, in 1868 na die gevangenis van Akko gestuur is en die res van lewe tot en met sy dood in 1892 in daardie omgewing deurgebring het. In sy geskrifte het hy opdrag gegee dat die Heiligdom van die Báb teen die hellings van die Berg Karmel opgerig word. Sy opvolger, Abdu'l-Bahá, het dit in 1909 as begin van die Terrastuine daar opgerig. Sy opvolger, Shoghi Effendi, het ander strukture begin bou en die Universele Huis van Justisie het die werk voortgesit totdat die bahá'í Wêreldsentrum sy huidige status as die geestelike en administratiewe sentrum van die godsdiens bereik het. Die tuine is 'n baie gewilde toeristebestemming  en kan in Mohsen Makhmalbaf se 2012-rolprent "The Gardener" gesien word. Die heiligste plekke vir Baha'i-pelgrimstogte is die Heiligdom van die Bahá'u'lláh in Akko en die Heiligdom van die Báb in Haifa wat albei UNESCO Wêrelderfenisgebiede is.




</doc>
<doc id="122916" url="https://af.wikipedia.org/wiki?curid=122916" title="Plesiadapiformes">
Plesiadapiformes

Die Plesiadapiformes (Simons and Tattersall 1972) is 'n orde van uitgestorwe soogdiere uit die Paleoseen en Vroeë Eoseen van Europa en Noord-Amerika. Daar is meer as 35 genusse en 75 spesies van hulle bekend en hulle was 'n suksesvolle groep. Die orde word gewoonlik beskou as die vroegste verteenwoordigers van die Euarchonta-tak van die Euarchontoglires, een van die vier hoofgroepe van die Plasentalia. 'n Onlangse kladistiese ontleding (Halliday 2015) het dit bevestig, behalwe dat "Purgatorius" -wat uit die Kryt stam en dikwels as die groep se oudste verteenwoordiger beskou word- in hierdie ontleding niet tot hierdie groep behoort nie. Pleks daarvan is dit 'n basale lid van die Eutheria.

Plesiadapiforms het baie ooreenkomste met die Primates en hulle was oorspronklik boombewonende insektivore. Hulle gebit verraai nogtans dat hulle ook plante as voedsel gebruik het. Hulle is nogtans nie die voorouers van die Strepsirhini (halfape) nie. Hulle het net 3 of minder voorkiestande en die halfape het nog vier. Hulle ontbeer ook die postorbitale orbit, 'n benige ring rondom die oë en hul harsings is kleiner. Hul bekendste verteenwoordiger is "Plesiadapis".


</doc>
<doc id="122920" url="https://af.wikipedia.org/wiki?curid=122920" title="Linxia-bekken">
Linxia-bekken

Die Linxia-bekken is 'n paleontologiese vindplaas in die Chinese provinsie Gansu. Die bekken strek oor die graafskappe Hezheng, die weste van Guanghe, die suide van Dongxiang, die oostelike grens van Linxia en Jishishan en die stad Linxia en het 'n oppervlak van ongeveer 1300 km.

Hierdie bekken is gevul met 700-2000 m neerslae van Laat-Senosoïese tyd van die Laat Eoseen tot onlangs.

Die gebied het lank vanweë sy "drakebeendere" bekend gewees, maar dit was in die 1950s die eerste keer dat 'n ploeg geoloë die streek besoek en fossiele soos "Hipparion", "Chilotherium", "Palaeotragus" en "Gazella" uit die Neogeen aangetref. Op 'n ander plek vind hulle kwaternêre beende van "Equus", "Lynx", "Ochotona" en "Myospalax". In die 1980s word die streek se belang vir die paleontologie erken en Qiu en sy kollega's het sedert 1987 in hierdie gebied opgrawings uitgevoer. Hulle vind nuwe soogdierspesies soos "Acerorhinus hezhengensis", "Dinocrocuta gigantea", "Paraentelodon macrognatus" en "Hipparion gongxiangense". Daar word eers gedink dat die Plioseen die oudste tyd is waaruit hulle fossiele vind, maar later word ook Midde-Miosene fossiele gevind soos "Platybelodon", "Anchitherium", "Hispanotherium" en "Kubanochoerus" In die 1990 word talle fossiele gevind wat steeds ontleed moet word. Daar is ouer materiaal soos "Dzungatherium" uit die Oligoseen.

Daar is vandag heelparty plekke waar gewerk word en waar 'n verskeidenheid aan vondste aangetref word, soos Jiaozigou (Vroeë Mioseen; groot renosters, entelodonte), Yagou (Laat Oligoseen; "Turpanotherium", "Tsaganomys altaicus", "Ardynia") en Dalangou ("Aprotodon")


</doc>
<doc id="122923" url="https://af.wikipedia.org/wiki?curid=122923" title="Tillodontia">
Tillodontia

Die Tillodontia is 'n orde uitgestorwe plasentale soogdiere uit die Paleo- en Eoseen van Asië, Noord-Amerika en Europa.

Hulle is klein tot middelgroot. Die skedel kan 5 tot 37 cm lank wees. Hulle was stewige diere. "Trogosus" kon effens soos 'n beer gelyk en 150 kg geweeg het. Hulle het taamlik lang, gebuigde kloue en slagtande gehad. Hulle het dalk na wortels en knolle gegrawe. Die snytande lyk effens soos 'n knaagdier s'n, maar hulle is nie daaraan verwant nie. Hulle skelet het steeds primitiewe kenmerke. Hulle het byvoorbeeld nog nege handwortelbene, soos die Eutheria dit ook het. Die later soogdiere het dikwels minder omdat bene versmelt. Die mens het nog agt, beeste en skape net ses. 'n Tillodont soos "Esthonyx" het taamlik volop in die Laat Paleoseen en Vroeë Eoseen van Noord-Amerika voorgekom.

Hulle taksonomiese posisie is onduidelik. Hulle word dikwels as suborde in die asbliktakson Cimolesta geplaas, of in 'n ander asbliktakson "Condylarthra". Daar is ooreenkomste met die Pantodonta en "Esthonyx" het by die onlangse groot kladistiese ontleding van Halliday et al. (2105) uitgekom tusse "Alcidedorbignya" ('n Suid-Amerikaanse Pantodont) en "Cyriacotherium" ('n Kanadese Pantodont) as susterklade van die Pantodont "Coryphodon". Dit sou bevestig dat hulle in die Ferae-kroongroep van die Laurasiatheria behoort.



</doc>
<doc id="122925" url="https://af.wikipedia.org/wiki?curid=122925" title="Grumman F6F Hellcat">
Grumman F6F Hellcat

Die Grumman F6F Hellcat was 'n eensitplek, eenmotorige vegvliegtuig wat tydens die Tweede Wêreldoorlog deur die Amerikaanse Vloot gebruik is. Die vliegtuig is ontwikkel uit die "Grumman F4F Wildcat" en staan nie verniet bekend as 'n "oorlogwenner" nie. Die vliegtuig is ontwerp en geproduseer in 'n rekordtyd. Met sy debuut in Augustus 1943 het die skaal in die guns van die Amerikaners geswaai. Daarna is alle luggevegte in die Stille Oseaan deur die "Hellcat" oorheers.

In die eerste luggeveg op 4 Desember 1943 het 91 "Hellcats" 50 "A6M Zero"-vliegtuie aangeval; 28 afgeskiet vir die verlies van twee "Hellcats". Die "Hellcat" was aangedryf deur die "Pratt and Whitney R-2800 Double Wasp"-motor. Hierdie robuuste vliegtuig het 75 persent van alle vyandelike vliegtuie afgeskiet wat deur vliegdekskepe afgeskiet is. In totaal het die "Hellcatt" 'n wen-tot-verloor verhouding van 19:1 gehad.

Die "Hellcat" het die meeste bobaasvlieëniers (of kampioenvegvlieëniers), i.e. vlieëniers wat 5 of meer vliegtuie afgeskiet het, opgelewer: altesaam 307. Die vlootvlieënier luitenant Bill Hardy het op 6 April 1945 'n baasvlieënier in 'n dag geword toe hy vyf Japannese vliegtuie in 70 minute afgeskiet het.

Twee ongewone kenmerke van die "Hellcat" is die landingswiele wat truwaarts terugvou en die kenmerkende 31,13 m vlerke; dit is die grootste vlerke van enige vegvliegtuig van die Tweede Wêreldoorlog. Daar is drie 12,7 mm masjiengewere in die buitenste gedeelte van die vlerk wat terugvou, elk met 400 rondtes.

Nagvegter weergawes toegerus met radar het in vroeg in 1940 verskyn en verseker dat die "Hellcat" ten alle tye 'n bedreiging was. Dit gelei tot die gesegde oor die "Hellcat": "Die groot blou kombers". Die "Hellcat" was blou geverf aan die bokant. Die vloot baasvlieënier luitenant Alex Vraciu het 19 Japannese vliegtuie afgeskiet terwyl hy "Hellcats" gevlieg het. Dit sluit een poging in van ses vliegtuie in agt minute. Hy het later die "Hellcat" beskyf as: "tough, hard-hitting, dependable - one hell of an airplane".

Vanaf April 1943 het die Britse Vloot 252 "Hellcat F6F-3's" ontvang onder die Leen-en-pagwet. Die Britse Vloot het die vliegtuig die "Gannet" genoem. Die vliegtuie het aan baie aksie in Noorweë deelgenaam, die Middellandse See asook die Verre Ooste. Teen die einde van 1945 is alle "Hellcats" egter vervang in die Britse Vloot.

Die laaste "Hellcat" is in November 1945 vervaardig; daar was in totaal 12 272 vervaardig, waarvan 11 000 in slegs twee jaar. Frankryk het later die vliegtuig gebruik asook Argentinië en Uruguay.

Sommige van die vliegtuie is verander na hommeltuie, vol plofstof gepak en in Augustus 1952 is ses van hulle op teikens in Noord-Korea gerig.




</doc>
<doc id="122926" url="https://af.wikipedia.org/wiki?curid=122926" title="Waterford">
Waterford

Waterford kan na een van die volgende plekke verwys: 


</doc>
<doc id="122927" url="https://af.wikipedia.org/wiki?curid=122927" title="Fokker Dr.I">
Fokker Dr.I

Die Fokker Dr.I was 'n driedekker, enkelsitplek vegvliegtuig wat deur die Duitse Lugmag gebruik is tydens die Eerste Wêreldoorlog. Die vliegtuig het bekend geraak omrede die "Rooi Baron" Manfred von Richthofen dit gebruik het. Die vliegtuig was ontwikkel in antwoord op die Britse Sopwith Driedekker. Die afkorting "Dr" is kort vir "Dreidecker".

Die "Fokker Dr.I" was gedruk vir produksie in 1917 na sy nooiensvlug op 15 Junie en het die front bereik in Oktober van dieselfde jaar. Die vliegtuig was uiters beweeglik en rats, maar nie so vinnig nie as gevolg van die drie vlerke se verhoogde lugweerstand. Baie van Duitsland se bobaasvlieëniers het die vliegtuig gebruik. Luitenant Werner Voss het tien oorwinnings behaal tussen 3 en 23 September 1917. Hy sterf egter in 'n luggeveg teen 'n "Royal Aircraft Factory S.E.5a".

Produksiemodelle het Manfred von Richthofen se "Jagdgeschwader" (Vegeskader) in Oktober bereik maar was onmiddellik uit diens onttrek na 'n paar noodlottige ongelukke. Ondersoek is ingestel, wat foute in die vlerkkonstruksie aan die dag gelê het. Nadat dit egter reggestel is, was die "Fokker Dr.I" teen die einde van November terug in aksie. Vervaardiging is in Mei 1918 gestaak en alle "Fokker Dr.Is" is uit diens onttrek. Die vliegtuig was op daardie stadium as ondiensbaar beskou. 

Luitenant Carl Jacobs het die meeste sukses behaal in dié vliegtuig, naamlik 41 oorwinnings.




</doc>
<doc id="122929" url="https://af.wikipedia.org/wiki?curid=122929" title="Elisabethaanse Bybel">
Elisabethaanse Bybel

Die Elisabethaanse Bybel (Russies: Елизаветинская Библия, "Jelizawetinskaja Biblija") is die goedgekeurde weergawe van die Bybel in die Russies-Ortodokse Kerk. Dit is die derde volledige gedrukte weergawe in Kerkslawies, en is in 1751 in Rusland gepubliseer onder, en met die hulp van, die Russiese keiserin Elisabeth. Die vorige weergawes was die Ostrogbybel van 1581 en die Moskoubybel van 1663. 

Keiser Pieter die Grote het in 1712 ’n oekase uitgereik waarin gelas is dat die gedrukte Kerkslawiese teks versigtig met die Grieks van die Septuagint vergelyk moet word en dat dit in elke opsig daarmee moet ooreenstem. Die hersiening is in 1724 voltooi en opdrag is gegee dat dit gedruk word. Pieter se dood in 1725 het dit egter verhoed. Die manuskrip van die Ou Testament van hierdie hersiening word in die sinodale biblioteek in Moskou gehou.

Onder keiserin Elisabeth is die hersieningswerk hervat kragtens ’n oekase van 1744, en in 1751 is ’n hersiene Elisabethaanse Bybel, soos dit genoem word, gepubliseer. Nog drie weergawes is in 1756, 1757 en 1759 gepubliseer, waarvan die een van 1756 effens hersien is.

Alle latere herdrukke van die Russiese kerk se Bybel is geskoei op die uitgawe van 1756, wat die goedgekeurde weergawe van die kerk is.

Russiese Bybelvertalings



</doc>
<doc id="122931" url="https://af.wikipedia.org/wiki?curid=122931" title="Ostrogbybel">
Ostrogbybel

Die Ostrogbybel (Russies: Острожская Библия, "Ostrozjskaja Biblija"; Oekraïens: Острозька Біблія, "Ostrozka Biblija") was een van die vroegste Oos-Slawiese vertalings van die Bybel en die eerste volledige gedrukte weergawe in Ou Kerkslawies. Dit is in 1581 in Ostroh in die Pools-Litause Gemenebes (tans in Oekraïne) by die drukker Iwan Fjodorof gedruk met die hulp van die Roeteense prins Konstantin Ostrogski.

Die Ostrogbybel is uit die Griekse Septuagint vertaal en is twee keer gedruk: op 12 Julie 1580 en met 'n hersiene weergawe op 12 Augustus 1581. Dit is 'n monumentale publikasie van 1 256 bladsye wat rojaal versier is. Dit was die eerste Bybel wat in Cyrilliese skrif gedruk is en het as model vir latere Russiese weergawes van die Bybel gedien.

Die Bybel is in Rusland, Oekraïne en Belarus gebruik en was ook oorsee bekend. Dit is in 1663 in Moskou herdruk. Dié weergawe is ook bekend as die Moskoubybel.

Russiese Bybelvertalings



</doc>
<doc id="122933" url="https://af.wikipedia.org/wiki?curid=122933" title="Cyrillus en Methodius">
Cyrillus en Methodius

Sinte Cyrillus en Methodius (826/827-869, 815-885; Grieks: Κύριλλος καὶ Μεθόδιος; Ou Kerkslawies: Кѷриллъ и Меѳодїи) was twee broers wat Bisantynse Christelike teoloë en sendelinge was. Deur hul werk het hulle die kulturele ontwikkeling van alle Slawiërs beïnvloed, en daarvoor het hulle die titel "Apostels van die Slawiërs" gekry. Hulle het volgens oorlewering die Glagolitiese alfabet ontwerp, die eerste alfabet waarin Ou Kerkslawies geskryf is.

Ná hul dood het hul studente hul sendingwerk onder die Slawiërs voortgesit. Albei word in die Oosters-Ortodokse Kerk as heiliges vereer met die titel "gelykes van die apostels". In 1880 het Pous Leo XIII hul feesdag in die Rooms-Katolieke Kerk ingestel.

Die twee broers is in Thessaloniki, in die hedendaagse Griekeland, gebore – Cyrillus omstreeks 827-828 en Methodius omstreeks 815-820. Cyrillus was vermoedelik die jongste van sewe broers; sy doopnaam was Konstantyn, maar hy het die naam Cyrillus aangeneem toe hy kort voor sy dood in Rome ’n monnik geword het, volgens die "Vita Cyrilli" ("Die Lewe van Cyrillus"). Methodius se doopnaam was Michael en hy het die naam Methodius aangeneem toe hy in die hedendaagse Uludağ in Noordwes-Turkye ’n monnik geword het.

Die broers se etnisiteit is nie bekend nie; daar is twyfel of hulle Slawies

Die broers het hul pa verloor toe Cyrillus 14 was en Theoktistos, een van die hoofministers van die Romeinse Ryk, het hul beskermheer geword. Hy was saam met die regent Bardas verantwoordelik vir ’n verreikende opvoedingsprogram in die Ryk wat gelei het tot die stigting van die Universiteit van Magnaura, waar Cyrillus sou klas gee. Cyrillus het die een of ander tyd ná sy opvoeding ’n priester geword, terwyl sy broer tot 867/868 ’n diaken was.

Cyrillus se kennis van teologie en van beide Arabies en Hebreeus het hom geskik gemaak vir sy eerste staatsending. Hy is na die Abbasidiese Kalifaat gestuur om die beginsels van die Heilige Drie-eenheid met Arabiese teoloë te bespreek en die betrekkinge tussen die kalifaat en die ryk te verbeter.

Die tweede sending (860), wat aangevra is deur die Bisantynse keiser Michael III en die Patriarg van Konstantinopel Photius (’n professor aan Cyrillus se universiteit wat hom vroeër jare leiding gegee het) was ’n sendelingekspedisie na die Chasare om die uitbreiding van Judaïsme daar te keer. Dié sending was onsuksesvol, aangesien die khagan Judaïsme aanvaar het as sy volk se staatsgodsdiens.

Ná sy terugkeer na Konstantinopel het Cyrillus ’n filosofieprofessor aan die universiteit geword. Sy broer was teen dié tyd ’n belangrike man in Bisantynse politiek en administratiewe sake, asook ’n ab van sy klooster.

Die broers het in 862 begin met die werk wat hulle later beroemd sou maak. In dié jaar het prins Rastislaf van Groot-Morawië keiser Michael III en patriarg Photius versoek om sendelinge te stuur om die evangelie aan sy Slawiese onderdane te verkondig. Sy motief was waarskynlik meer polities as godsdienstig. Rastislaf het koning geword met die hulp van die Frankiese heerser Lodewyk die Duitser, maar wou later onafhanklik van die Franke raak.

Cyrillus en Methodius was nie die eerste mense wat die Christendom in Morawië verkondig het nie; die brief van Rastislaf aan Michael III stel dit duidelik sy volk "het reeds die heidendom verwerp en hulle aan die Christelike wette onderwerp". Rastislaf het na bewering vroeër sendelinge van die Rooms-Katolieke Kerk uit die land gesit en hom na Konstantinopel gewend vir hulp en vermoedelik ’n mate van politieke steun. Die keiser het Cyrillus en sy broer gestuur. Dit was ’n gulde geleentheid vir die uitbreiding van Bisantynse invloed. Die broers moes assistente oplei, en in 863 het hulle die Bybel begin vertaal in wat nou beked is as Ou Kerkslawies. Hulle het na Morawië gereis om dit bekend te stel. Hulle was taamlik suksesvol, maar het met Duitse kerklikes gebots wat teen die idee was van ’n spesifiek Slawiese liturgie.

Vir die doel van hierdie sending het hulle die Glagolitiese alfabet geskep; dit was die eerste alfabet wat vir Slawiese manuskripte gebruik is. Die alfabet is ontwerp om spesifiek aan die vereistes van die Slawiese taal te voldoen. Die alfabet wat dit vervang het, die Cyrilliese alfabet, word vandag nog vir baie tale gebruik.

Die broers het ook die eerste Slawiese burgerlike kode geskryf wat in Groot-Morawië gebruik is. Die taal wat uit Ou Kerkslawies ontstaan het, bekend as Kerkslawies, word steeds as liturgiese taal gebruik deur baie Oosters-Ortodokse kerke en ook in sommige Oosters-Katolieke kerke.

Dit is onmoontlik om vas te stel watter dele van die Bybel die broers vertaal het. Dit lyk of die Nuwe Testament en die Psalms eerste was, gevolg deur dele van die Ou Testament.

Dit is ook nie bekend watter liturgie, dié van Rome of dié van Konstantinopel, hulle as bron gebruik het nie. Hulle kon die Romeinse teks gebruik het, soos lyk uit liturgiese fragmente met teks wat baie met die Latynse bewoording ooreenstem. Dié mening word ondersteun deur sekere ou Glagolitiese liturgiese fragmente wat waarskynlik die oudste dokument in Slawies is. Die broers sou in elk geval nie permanente sukses behaal het sonder die goedkeuring van Rome nie.

In 867 het pous Nikolaas I die broers na Rome genooi. Hul evangelisasiewerk in Morawië het teen dié tyd die fokus geword van ’n dispuut met Dietmar I, die aartsbiskop van Salzburg en biskop van Passau, wat aanspraak gemaak het op ekklesiastiese beheer oor dieselfde gebied en wou hê dat slegs die Latynse liturgie gebruik word. Hulle het in 868 in Rome aangekom, waar hulle hartlik ontvang is.

Hul projek in Morawië het die steun geniet van pous Adrianus II, wat die gebruik van die nuwe Slawiese liturgie goedgekeur het. Hy het Methodius daarna self as priester ingewy. Ander priesters en diakens is ook ingewy.

In dié tyd het Cyrillus gevoel hy het nie meer lank oor om te lewe nie en hy het ’n monnik geword. Hy is 50 dae later (op 14 Februarie 869) in Rome oorlede.

Methodius het nou alleen die werk onder die Slawiërs voortgesit, maar eers in Pannonië weens politieke onrus in Groot-Morawië. Dit het nuwe onmin veroorsaak met die biskop van Salzburg, onder wie se jurisdiksie Pannonië 75 jaar geval het. Pous Adrianus het Methodius toe aangestel as aartsbiskop van Sirmium, ’n ouer titel as dié van Salzburg, met jurisdiksie oor Groot-Morawië en Pannonië.

Ná Methodius se dood op 6 April 885 het openlike konflik ontstaan. Methodius se opvolger is nie deur pous Stefanus V erken nie en die Slawiese liturgie is verbied. Die pous het die berugte Wiching as Methodius se opvolger aangewys, en dié het die twee broers se dissipels in 885 uit Groot-Morawië verban. Hulle het na Bulgarye gevlug, waar hulle teologiese skole gestig het. Daar het hulle die Cyrilliese skrif ontwerp om die Glagolitiese alfabet te vervang as skrif vir Ou Kerkslawies, en dit het Bulgarye se amptelike taal geword. Later het dit na die Oos-Slawiese grondgebied van Kiëf-Roes versprei, en eindelik deur die grootste deel van die Slawiese wêreld, waar dit die standaardalfabet in die Oos-Ortodokse Slawiese lande geword het.

Methodius is in die hoofkatedraal van Groot-Morawië begrawe, maar omdat dit onbekend is wat die land se hoofstad was, is die plek van sy graf onbekend.

Die Glagolitiese en die Cyrilliese alfabet is die oudste bekende Slawiese alfabette en is deur die twee broers en hul studente ontwerp om die Bybel en ander dokumente in Slawies te vertaal. Die vroeë Glagolitiese alfabet is tussen 863 (die aankoms van Cyrillus en Methodius) en 885 (die verbanning van hul studente) in Groot-Morawië gebruik vir regerings- en godsdienstige dokumente en boeke, asook by die Groot-Morawiese Akademie ("Veľkomoravské učilište") wat Cyrillus gestig het en waar sy en Methodius se volgelinge opgelei is. Cyrillus was tradisioneel die uitvinder van die alfabet. Dié tradisie is bevestig deur die pouslike brief "Industriae tuae" (880) waarin die gebruik van Ou Kerkslawies goedgekeur word; daarin word gesê die alfabet "is uitgevind deur Konstantyn die Filosoof". Dit impliseer daar was nie voorheen ’n skrif vir Slawiese tale nie.

Die vroeë Cyrilliese alfabet is in die Eerste Bulgaarse Ryk ontwerp en later in die Ohrid- en die Preslav-skool van tsaar Boris I van Bulgarye gefinaliseer en versprei deur die broers se dissipels as ’n vereenvoudiging van die Glagolitiese alfabet sodat dit meer soos die Griekse alfabet lyk.

Ná Cyrillus se dood het Clemens van Ohrid Methodius van Rome vergesel na Pannonië en Groot-Morawië. Ná Methodius se dood het Clemens die stryd teen die Duitse kerklikes in die land gevoer. Ná ’n tyd in die tronk en sy verbanning uit Groot-Morawië het hy in Bulgarye aangekom. Hy is na die hoofstad, Pliska, gestuur waar hy opdrag van tsaar Boris I gekry het om die toekomstige kerklui van die staat in Slawies en die Glagolitiese alfabet op te lei. Hy het in die volgende sewe jaar sowat 3 500 studente gehad.




</doc>
<doc id="122939" url="https://af.wikipedia.org/wiki?curid=122939" title="Sint-Vituskatedraal">
Sint-Vituskatedraal

Die Sint-Vituskatedraal (Tsjeggies: "Katedrála sv. Víta" oder "Chrám sv. Víta", met volle naam "Katedrála svatého Víta, Václava a Vojtěcha") dien as die katedraal van die Rooms-Katolieke aartsbisdom Praag. Die domkerk, wat binne die Praagse kasteelkompleks opgerig is, is die grootste kerkgebou in Tsjeggië. Dit is tydens die regentskap van Karel IV vanaf 1344 aanvanklik deur die Franse boumeester Matthias van Arras en, ná sy afsterwe in 1352, hoofsaaklik deur Peter Parler (1330–1399) volgens die voorbeeld van Franse koninklike katedrale in die Gotiese styl gebou. As kroningskerk van die Boheemse konings het die domkerk nie net as laaste rusplek van Boheemse heersers gedien nie, maar ook as bewaarplek van die Boheemse kroonjuwele wat in die Kroonkamer opgesluit lê.


</doc>
<doc id="122942" url="https://af.wikipedia.org/wiki?curid=122942" title="Petrus Pelser">
Petrus Pelser

Dr. Petrus Jacobus Pelser (noemnaam Piet, 5 September 1929, distrik Bethulie, Oranje-Vrystaat – 24 Maart 1984) was van 1956 tot sy dood in die amp predikant in vier gemeentes van die Gereformeerde Kerke in Suid-Afrika, waarvan een in sy geboorteprovinsie en die orige drie in die destydse Transvaal.

Pelser het as plaasseun grootgeword op sy ouers se plaas, waarop sy vader in die Suid-Vrystaat geboer het. Later is hy na die dorp Bethulie waar hy sy skoolloopbaan voltooi en in 1948 gematrikuleer het met onderskeiding in wiskunde en skei- en natuurkunde. Vakansietye het die rustige plaaslewe en die werk op die plaas ’n goeie uitwerking op sy lewe gehad. Vroeg in 1949 was hy op die trein op pad na Stellenbosch om 'n landbougraad te verwerf. Aangekom op Stellenboschstasie het hy die wêreld deurgekyk en onmiddellik besluit dis nie vir hom nie. Hy het die eerste trein na die noorde gehaal, Potchefstroom toe, om vir predikant te gaan sonder die medewete van sy ouers, wat eers later daarvan verneem het. Drie jaar later het hy sy B.A. behaal. Daarna is hy na die Teologiese Skool Potchefstroom, waar hy einde 1955 die graad Th.B. verwerf en beroepbaar gestel is as predikant in die Gereformeerde Kerk. Sy Th.M. het hy in 1966 en Th.D. in 1977 met dogmatiek as rigting verwerf. 

As student is hy met Lila Malan getroud. Hulle het twee seuns en drie dogters gehad wat elkeen 'n stewige, gelowige opvoeding geniet het. 

Hy het reeds vroeg in sy lewe kennisgemaak met die gereformeerde waarheid, want sy vader was eers diaken en later ouderling van die Gereformeerde kerk Bethulie. Gedurende sy skooljare het hy op die dorp ingewoon by sy grootouers, wat eweneens streng gereformeerd was. Hy het die katkisasies bygewoon vandat hy in die skool gekom het tot hy belydenis van geloof afgelê het.

As proponent het Pelser kort nadat hy sy studie voltooi het, ’n beroep na die kombinasie Louis Trichardt-Magalakwin-Messina aanvaar en is op 18 November 1956 as predikant van dié kombinasie bevestig. In dié drie gemeentes in die uitgestrekte bosveld van die destydse Transvaal het hy gearbei tot hy in 1961 ’n beroep aangeneem het na Heidelberg. Ses jaar later het hy predikant van Welkom geword en in 1976 is hy bevestig in sy laaste gemeente, Brits-Wes, waarvan hy die tweede predikant was. Agt jaar later is hy oorlede terwyl hy nog in die bediening gestaan het.

Dr. J. van V. du Plessis skryf in die "Almanak" van 1985 dr. Pelser was "vriendelik, op sy plek en netjies – altyd dieselfde. 'n Mens wat sy emosies kon beheer, wat jou kon teregwys en tog op so 'n wyse dat jy dit kon aanvaar en verwerk." Hy skryf dr. Pelser het sy predikantswerk met groot erns beoefen. "Sy prediking het diepte en besinning getoon. As voorsitter was hy baie bekwaam, daarvoor was hy op universiteit reeds as ondervoorsitter van die studenteraad geslyp. In die kerkverband het hy baie vertroue geniet soos blyk uit die getal en verskeidenheid sinodale kommissies waarin hy deur al die jare gedien het. 

"Eintlik was hy 'n stil persoon, vir baie dalk byna ontoeganklik. Tog was hy 'n mens met 'n sterk persoonlikheid en met sterk voor- en afkeure. Sy stem is min op meerdere vergaderings gehoor. Hy was egter baie deeglik voorberei en het in gesprekke sy besliste menings oor sake gehad. Hy het homself nêrens op die voorgrond gedring nie, maar 'n heel beskeie lewe gelei. Sy ware vriende was min, dog as hy iemand uitgesoek het, dan was hy sy vriend deur dik en dun en het hy so 'n persoon in sy volle vertroue geneem." 

Dr. Pelser is op Brits begrawe. Dr. Du Plessis skryf: "Sy lyde was die laaste maande baie swaar, maar hy het dit in stilte met volle geloofsoortuiging gedra. In dankbare herinnering dink ons aan 'n bekwame en toegewyde dienskneg van die Here wat ten volle bewus was van sy tekortkominge. 'n Mooi mens, 'n stil mens, 'n gelowige mens."



</doc>
<doc id="122943" url="https://af.wikipedia.org/wiki?curid=122943" title="Hendrik du Plessis">
Hendrik du Plessis

Ds. Hendrik Lourens Marthinus du Plessis (noemnaam Platbos, 26 Mei 1926, Noord-Transvaal, Suid-Afrika – 1 September 1997) was predikant in vier gemeentes van die Gereformeerde Kerk tot sy vervroegde emeritering in 1973 weens mediese redes.

Hendrik du Plessis was ’n boorling van Noord-Transvaal en het sy skoolopleiding aan die Hoërskool Nylstroom (op die teenswoordige Modimolle) voltooi en in 1944 daar gematrikuleer. Begin 1945 het aan die PUK vir CHO vir predikant begin studeer. Hy het goed in sy studie gevaar en was ’n harde werker. Die graad B.A. het hy opgevolg met ’n B.D.-graad (met lof). In die sewe jaar dat hy aan die PUK was, het hy ’n leidende rol in die studentelewe gespeel. Etlike jare het hy in die studenteraad gedien, hy was primarius van die manskoshuise en kaptein van die eerste rugbyspan. Volgens oorlewering was hy ’n betroubare stelskopper en skrumskakel wat menige wedstryd doelskoppe vir die PUK gewen het. Reeds op universiteit het sy tydgenote hom Platbos genoem, na aanleiding van die rivier op die plaas in die Waterberge waar hy groot geword het. Die plaas is ook algemeen Platbos genoem, al het dit ander naam gehad. Hy het sy studie in 1951 voltooi en is deur die Gereformeerde Kerk beroepbaar gestel.

Ds. Du Plessis is in 1952 bevestig in sy eerste gemeente Theunissen, waar hy gebly het tot hy in 1955 ’n beroep na Kaapstad aangeneem het, waar hy reeds die vierde predikant was sedert ds. Johan van Ryssen in 1937 as die toe 14 jaar oue gemeente se eerste predikant bevestig is. Net drie jaar later het hy teruggekeer na die Oranje-Vrystaat as die tweede Gereformeerde predikant van Welkom. Hiervandaan het hy in 1966 na Johannesburg gegaan nadat hy ’n beroep aangeneem het na Linden. 

Ds. C.M.J. van Vuuren, wat ds. Du Plessis aan die Puk ontmoet het en met wie hy ’n tyd lank ’n koshuiskamer gedeel het, beskryf hom in sy lewensberig in die GKSA se "Almanak" vir die jaar 1999 as ’n "aangename mens en ’n betroubare vriend. Soms spitsvondig . . . Hy het mooi gawes van die Here ontvang wat hy gebruik het in sy lewe, in die kerk tot nut van sy medemens. Dye gemeentes waar hy gedien het, was vol van waardering vir sy bediening van die Woord en herderlike werk. Sy prediking was stigtend en opbouend. Oudlidmate kan daarvan getuig."

Ná ’n bediening van net 21 jaar en toe hy nagenoeg 47 jaar oud was, het ds. Du Plessis in Linden skielik geword toe meteens fout kom met sy helder verstand. Ná mediese ondersoeke moes hy in 1973 emeriteer. Hierna was dit moeilike jare vir hom en sy gesin, want liggaamlik was hy gesond en ook siek. Hy kon nie meer preek nie, maar die ander werk wat hy beproef het, was sonder sukses. So moes hy dan 24 jaar lank tuisbly. Sy vrou, Sophie, moet gaan skoolhou.

Ds. Van Vuuren skryf van ds. Du Plessis se siekte: "Hy kon nog kommunikeer en ’n mens het min van sy siekte gesien. Hendrik het nie gemurmureer of in opstand gekom nie. Hy het die beskikking van die Here aanvaar en berustend gedoen wat hy nog kon doen. Met die verbygaan van die jare het hy volhard in die geloof. " Maar middel 1997 het dit nie goed met hom gegaan nie. Hy kon nie meer eet nie, komplikasies het ingetree en ná een behandeling het sy kragte finaal ingegee.

Aan die PUK het ds. Du Plessis sy lewensmaat, A.S. (Sophie) du Toit, ontmoet. Sophie was een van drie dogters van Frans en Mien du Toit. Uit hul huwelik is vier kinders gebore, van wie Willemien du Plessis professor in die regte aan die PUK was.



</doc>
<doc id="122945" url="https://af.wikipedia.org/wiki?curid=122945" title="Louis Harold Gray">
Louis Harold Gray

Louis Harold Gray FRS (10 November 1905 – 9 Julie 1965), was 'n wiskundige en fisikus. Hy is bekend vir sy werk op die gebied van die uitwerking van radioaktiwiteit op die menslike liggaam. Die SI-eenheid, die gray is in sy eer so genoem.

In 1930 behaal Gray sy PhD-graad by die Universiteit van Cambridge. Sy tesis behandel die absorbsie van harde gammastrale. Hy het tot 1933 aanhou om by Cambridge Universiteit navorsing te doen. Daarna kry hy 'n navorsingspos by Mount Vernon Hospitaal waar hy die nuwe vak van radiobiologie geskep het. In 1953 word hy direkteur van die nuwe BECC- (British Empire Cancer Campaign) navorsingslaboratorium. Die laboratorium is op die erf van die Mount Vernon Hospitaal opgerig. Ná Gray se dood is die laboratorium as die "Gray Cancer Institute" hernoem.

Die SI-eenheid, die gray (simbool Gy) is in sy eer so genoem. Een gray word gedefinieer as die hoeveelheid straling wat veroorsaak dat een joule energie deur een kilogram materiaal (gewoonlik biologiese weefsel) geabsorbeer word.


</doc>
<doc id="122952" url="https://af.wikipedia.org/wiki?curid=122952" title="Afrotheria">
Afrotheria

Die superorde Afrotheria (Stanhope et al. 1998) is een van die vier hoofgroepe van die plasentale kroon-Eutheria. Hierdie soogdiere het op die Afrika-kontinent ontstaan toe dit 'n eilandkontinent was.

Die superorde bevat die volgende huidige soogdierordes:

Hierdie takson is, saam met die ander drie hooftakke Xenarthra, Euarchontoglires en Laurasiatheria in 1998 op basis van filogenetiese navorsing op ekstante soogdiere se DNS voorgestel en die tradisionele paleontoloë wat hulle taksonomie baseer op die morfologie van fossiele het eers skepties gereageer. Daar is in 2016 steeds geleerdes wat nie saamstem nie, hoewel dit 'n minderheidsposisie weergeef. In 'n onlangse groot kladistiese ontleding (Halliday) -gebaseer op morfologie van fossiele- word nogtans die vierdeling duidelik teruggevind.

Daar is 'n party uitgestorwe groepe wat dalk in die Afrotheria behoort, maar hul posisie in hierdie kladogram is taamlik onduidelik.


</doc>
<doc id="122953" url="https://af.wikipedia.org/wiki?curid=122953" title="Anthracobunidae">
Anthracobunidae

Die Anthracobunidae is 'n uitgestorwe familie soogdiere uit die Eoseen van Indië en Pakistan.

Die groep behoort waarskynlik in 'n basale posisie binne die onewehoewiges. Die fossiele is beperk tot tande, kake en losse skeletdele, maar daar word gedink dat hulle amper so groot as 'n tapir gewees het en 100-275 kg geweeg het.

Van die familie se genusse is: "Anthracobune, Indobune, Jozaria, Lammidhania, Obergfellia, Pilgrimella"


</doc>
<doc id="122955" url="https://af.wikipedia.org/wiki?curid=122955" title="Kwartsiet">
Kwartsiet

Kwartsiet is 'n harde, ongefolieërde metamorfe gesteente, wat oorspronklike 'n suiwer kwartssandsteen was. Die oorspronklike sandsteen is deur middel van temperatuur en druk omgeskakel na kwartsiet. Hierdie proses vind gewoonlik d.m.v. tektoniese drukking in orogenetiese belde plaas.

Suiwer kwartsiet se kleur wissel gewoonlik van wit na grys, maar kan ook verskeie ander kleure hê soos geel, groen, blou, oranje, a.g.v ander minerale. Skakerings van pienk tot rooi is a.g.v. die teenwoordigheid van ysteroksied (FeO).

Tydens die metamorfe proses waartydens sandsteen omskakel na kwartsiet, herkristalliseer die individuele kwartskorrels langs die korrelgrense (tesame met die "sementmateriaal") om 'n massa kwartskristalle te vorm. Tydens hierdie metamorfoseproses word die meeste of al die sedimentêre teksture van die oorspronklike sandsteen vernietig.

Ortokwartsiet is 'n baie suiwer sandsteen wat hoofsaaklik uit goedgeronde kwartskorrels bestaan, wat deur 'n kwartsryke sement gebind word. Dit bestaan gewoonlik uit 99%+ SiO, met baie klein hoeveelhede ysteroksied, en spoorminerale soos sirkoon, rutiel en magnetiet wat baie weerstandbiedend is.

Omrede kwartsiet by atmosferiese temperatuur- en druktoestande baie stabiel is, bied dit goeie weerstand teen chemiese verwering. Dus vorm dit baie keer riwwe en kranse a.g.v. die positiewe verwering. Omrede kwartsiet uit bykans suiwer kwarts bestaan, bevat die grond wat daaruit vorm baie min voedingstowwe, en die riwwe en landskappe wat hieruit spruit is gewoonlik yl begroei. Die sandoppervlaktes word dus vinnig en maklik verweer.

In Suid-Afrika kom kwartsiet algemeen voor in die Witwatersrandsupergroep, veral in die Sentrale randgroep. Laasgenoemde is alom bekend vir die gouddraende erts.


</doc>
<doc id="122956" url="https://af.wikipedia.org/wiki?curid=122956" title="Talcott Parsons">
Talcott Parsons

Talcott Parsons (Colorado Springs – Colorado), 13 Desember 1902 – München, 8 Mei 1979) was 'n Amerikaanse sosioloog.

Parsons was deel van 'n protestantse gesin. Sy vader was predikant. As 'n voorgraadse student studeer hy biologie, sosiologie en filosofie aan die Amherst Kollege en behaal sy B.A.-graad in 1924. Hy studeer onder andere ook as gevolg van 'n studenteuitruilskema in Europa. Tydens hierdie tydperk word hy veral beïnvloed deur die werke van Émile Durkheim, Vilfredo Pareto, Max Weber en Alfred Marshall.
In 1927 keer hy terug na die VSA en word hy dosent aan die universiteit van Harvard. Eers in ekonomie, maar in 1931 word hy ook benoem as hoogleraar in sosiologie. In 1942 word hy voorsitter van die "American Sociological Association".

Hy is veral bekend vir sy 1951-werk "The Social System". Daarin argumenteer hy dat die essensiële eienskap van die samelewing, beskou vanaf 'n biologiese gesigspunt, homeostase is (handhawing van 'n stabiele staat). Voorts stel hy dat dele van die samelewing hulself slegs in terme van die geheel kan begryp. Saam met Niklas Luhmann word Parsons gereken as die grondleggers van die sosiale stelselteorie.

Parsons skryf die werk "The Structure of Social Action" in 1937 en dit omvat 'n oorsig van al die verskillende sosiologiese teorieë tot op daardie stadium. Die doel van die werk is om uit te kom by 'n oorhoofse teorie ("Grand Theory"). Hy lê hier dan ook die grondslag vir sy optredesisteem wat hy later meer volledig sou uitwerk. Parsons ontwerp 'n viervoudige klassifikasie-stelsel (AGIL), wat staan vir "Adaption, Goal Attainment, Integration" en "Latency". Die stelsel was bedoel om die sosiale realiteit te kan organiseer en verklaar. Hy keer hierna terug in verskeie van sy werke.

Parsons fokus ook op die bestudering van sosiale evolusie in die samelewing en stel 'n paradigma van evolusionêre verandering voor. Volgens hom bestaan die samelewing uit verskillende sub-stelsels, waarvan daar voortdurend nog steeds nuwes bygevoeg word deur die evolusie van die samelewing. Hierdie nuwe sub-stelsels sorg vir 'n steeds groter wordende verskeidenheid in die samelewing. Hierdie verskeiedenheid sorg daarvoor dat die mens homself/haarself nie kan veroorloof om vaardighede verlore te laat gaan nie, wat daarvoor sorg dat groepe wat voorheen uitgesluit word uit die samelewing, die kans kry om daarrin opgeneem te word. Hiervoor is dit nodig dat die mens die waardestelsels voortdurend moet aanpas.

Burgerskap moet 'n vrywillige keuse wees volgens Parsons. Hy ondersoek waarom swartes in die VSA uitgesluit word van volwaardige burgerskap. Dit doen hy deur 'n studie te maak van ander groepe, soos die Jode en die katolieke Iere. Hierdie groepe voldoen immers ook nie aan die ideaalbeeld van die VSA nie, maar word tog as volwaardige burgers beskou. Die Jode was opgeneem weens hul sukses op ekonomiese vlak. Die Iere omdat hulle net soos die protestante anti-kommunisties was, wat vir toenadering tussen beide groepe gesorg het. Die probleem was egter dat die swartes as slawe ingebring is in die VSA, en dus nie vrywillig gearriveer nie, dit sorg vir 'n onderskeid met die ander. Hulle word as minderwaardig beskou en die blanke vrees dat die nasie in status sou daal as die swartes volwaardige burgerregte bekom. Die oplossing is volgens Parsons dat die swartes hulself moet opwerk deur skoling en hulself op hierdie manier van die “stigma” te bevry.

Parsons was die leermeester van 'n aantal invloedryke sosioloë, waaronder Robert Bellah en Clifford Geertz. Hoewel hy gedurende die middel van die twintigste eeu 'n invloedryke wetenskaplike was, is sy invloed tans minder merkbaar. Redes daarvoor is dat Parsons en andere funksionaliste weinig aandag verleen het aan konflikterende belange in 'n samelewing en ook dat daar in die sosiologie 'n groot weersin heers ten opsigte van teorieë wat voorgee dat alle sosiale fenomene verklaar kan word.

Parsons het talle boeke en artikels geskryf, waaronder:




</doc>
<doc id="122961" url="https://af.wikipedia.org/wiki?curid=122961" title="Ben Howard">
Ben Howard

Benjamin John "Ben" Howard (* 24 April 1987) is 'n Engelse sanger-liedskrywer. In 2008 stel hy sy debuut-EP vry, getiteld "Games in the Dark", gevolg deur "These Waters" EP in 2009 en "Old Pine" EP in 2010. In 2011 word sy deurbraakateljeealbum, "Every Kingdom", vrygestel, gevolg deur nog twee EP's: "Ben Howard Live" EP (2011) en "The Burgh Island E.P." (2012). Hy ontvang in 2013 die Brit-toekenning vir Britse manlike solokunstenaar. In Oktober 2014 stel hy sy tweede ateljeealbum vry, getiteld "I Forget Where We Were".

Howard het tans platekontrakte met die platemaatskappye Island en Communion.




</doc>
<doc id="122968" url="https://af.wikipedia.org/wiki?curid=122968" title="HAProxy">
HAProxy

HAProxy is vrye en oopbron sagteware wat TCP- en HTTP-gebaseerde toepassings van 'n hoëbeskikbaarheids-lasbalanseerder en -instaanbediener voorsien wat versoeke na meerdere bedieners versprei. Dit is in C geskryf en is bekend daarvoor dat dit vinnig en doeltreffend i.t.v. prosesseerder- en geheueverbruik is.



</doc>
<doc id="122971" url="https://af.wikipedia.org/wiki?curid=122971" title="Brontotheriidae">
Brontotheriidae

Die Brontotheriidae is 'n uitgestorwe familie van die orde onewehoewiges. Hulle taksonomiese posisie in onduidelik, hulle is waarskynlik 'n basale groep van die orde.

Brontoterië is blaarvreters soos die swartrenoster vandag. Die kleinste spesies was so groot soos 'n hond, maar die grootste was groter as vandag se renosters en het die huidige olifante in grootte genader. Die lede van die subfamilies Brontotheriinae en Dolichorhiniae het benige uitsteeksels op hulle neuse wat soos die horings van renosters lyk, behalwe dat dit nie uit keratien bestaan het nie, maar uit been. 

Die groep het waarskynlik in Noord-Amerika bestaan (in die Wasatchian, die grens tussen Vroeë- en Midde-Eoseen). In die later deel van die Eoseen was hulle volop op die drie noordelike kontinente. In Noord-Amerika het hulle aan die einde van die Eoseen uitgesterf, in Asië het hulle dalk nog in die Midde-Oligoseen oorleef.

'n Belangrike kenmerk van die familie is die profiel van die kiestande. Die bokiestande het 'n kenmerkende W-profiel. Onder is dit 'n M-profiel. 


</doc>
<doc id="122975" url="https://af.wikipedia.org/wiki?curid=122975" title="Lophiodontidae">
Lophiodontidae

Die Lophiodontidae is 'uitgestorwe familie van die onewehoewiges uit die Eoseen van Europa.

Die bevat die genusse "Lophiaspis", "Lophiodon", "Eolophiodon" en "Paralophiodon". Hulle was in Europa- wat destyds 'n argipel was, die dominante groot blaarvretende herbivore. 


</doc>
<doc id="122980" url="https://af.wikipedia.org/wiki?curid=122980" title="Esmé Berman">
Esmé Berman

Esmé Berman (2 Julie 1929 – 4 Junie 2017) was 'n skrywer, lektor, navorser, uitsaaier, historikus en kunskonsultant. Sy is in Johannesburg gebore. Op 20 November 1970 het haar boek "Art and Artists of South Africa" verskyn. Dit was voor Kersfees van daardie jaar uitverkoop en is vier keer herdruk.

Berman het op die ouderdom van 15 gematrikuleer en studeer daarna drama by die "Trinity College" in Londen. Sy verwerf 'n B.A.-graad asook honneursgrade in sielkunde en kuns. In 2016 het die Universiteit van die Witwatersrand 'n eredoktorsgraad aan haar toegeken. Sy het die laaste paar jaar voor haar dood aan parkinsonsiekte gely. Sy was getroud met Hymie Berman.



</doc>
<doc id="122983" url="https://af.wikipedia.org/wiki?curid=122983" title="Brandvlei-warmbron">
Brandvlei-warmbron

Die Brandvlei-warmwaterbron het weens die vergroting van die Marais-meer as deel van die Groter Brandvlei-staatswaterprojek verlore geraak.

Die bron was 'n ses kilometer suid van Worcester in die rigting van Villiersdorp op die terrein van die Brandvlei-gevangenis. Met die 11 000 m³ water per 24 uur teen 64,2°C wat die bron gelewer het, was dit die sterkste en warmste warmwaterbron in die land. Nou het die bron onder die water verdwyn en loop dit in die dam. 

Hoër op teen die berg is die aar oopgeboor en word water uitgepomp vir gebruik deur die gevangenis. Hierdie bronwater is suiwer, smaakloos, swak gemineraliseerd en sonder bewese geneeskragtige waarde. Die bron is nooit behoorlik benut nie. Waarskynlik omdat dit ver van die vroeёre hoofroetes na die binneland was en dalk ook omdat dit te warm was. Die naam Brandvlei verwys na die stoomwolke wat uit die bron opgestyg het.



</doc>
<doc id="122984" url="https://af.wikipedia.org/wiki?curid=122984" title="Warmwaterbronne van Suid-Afrika">
Warmwaterbronne van Suid-Afrika

Suid-Afrika het ongeveer 90 bekende warmwaterbronne (met 'n temperatuur van bo 25°C) waarvan 'n derde as vakansieoorde benut word.












</doc>
<doc id="122985" url="https://af.wikipedia.org/wiki?curid=122985" title="Plimsoll-lyn">
Plimsoll-lyn

Die waterlyn van 'n skip is die lyn op die boeg van 'n skip waar die oppervlak van die water aan die boeg van die skip raak.

Hierdie waterlyn wissel na gelang van die vrag van die skip, met 'n swaar gelaaide skip wat dieper in die water lê, en die waterlyn wat dus hoër op teen die boeg en flanke van die skip lê.

Die Plimsoll-lyn is waar die waterlyn lê wanneer 'n skip tot by sy wettige limiet vir sekere watertipes en temperatuur gelaai is, om steeds die dryfvermoë (Engels: "buoancy") van die skip te verseker. Die term is genoem na Samuel Plimsoll wat dit in 1876 ontwerp het, en word internasionaal vir hierdie doeleinde gebruik.

Dit is belangrik om daarop te let dat die plimsoll-lyn en die waterlyn nie dieselfde is nie, aangesien die plimsoll-lyn bo of onder die waterlyn kan lê.

Die boeg van die skip word gewoonlik bo en onder die boeg met verskillende kleure geverf, om hierdie lyn duidelik sigbaar te maak.


</doc>
<doc id="122990" url="https://af.wikipedia.org/wiki?curid=122990" title="Lys van eilande van die wêreld">
Lys van eilande van die wêreld

Amerikaanse Samoa – Stille Oseaan

Anguilla – Karibbiese See

Antigua - Antigua en Barbuda – Karibbiese See

Aruba – Karibbiese See

Baffin-eiland – Kanada

Bahamas – Sargasso See/Karibiese See

Bali – Indonesië – Java See

Banks-eiland – Kanada

Barbados – Karibbiese See

Barbuda - Antigua en Barbuda – Karibbiese See

Borneo

Britse Maagde-eilande – Karibbiese See

Ciprus – Middellandse See

Comore-eilande – Indiese Oseaan

Cookeilande – Stille Oseaan

Dominika – Karibbiese See

Ellesmere-eiland – Kanada

Fiji – Fiji – Stille Oseaan

Frans-Polinesië – Stille Oseaan

Galápagos Eilande

Grenada – Karibbiese See

Groenland – Denemarke

Guadeloupe – Karibbiese See

Guam – Stille Oseaan

Hainan – China – Suid Chinese See

Hawai – VSA – Stille Oseaan

Hispaniola – Haiti/Dominikaanse republiek – Karibbiese See

Honshu – Japan – See van Japan

Hokkaido – Japan – See van Japan

Ierland – Ierland/VK – Atlantiese Oseaan

Isla Grande de Tierra del Fuego – Argentinië – Atlantiese Oseaan

Jamaika – Jamaika – Karibbiese See

Java – Java See

Kaaimanseilande

Kaap Verde - Atlantiese Oseaan

Kanariese Eilande – Atlantiese Oseaan

Kergueleneilande – Frankryk – Indiese Oseaan

Kiribati – Stille Oseaan

Kreta – Middellandse See

Kuba – Kuba – Karibbiese See

Korsika – Frankryk – Mediterreense See

Long Island – VSA

Luzon

Madagaskar – Madagaskar – Indiese Oseaan

Maldives – Indiese Oseaan

Marion-eiland – Suid-Afrika – Indiese Oseaan

Marshalleilande – Stille Oseaan

Martinique – Karibbiese See

Mauritius – Mauritius – Indiese Oseaan

Mindanao

Mikronesië – Stille Oseaan

Montserrat – Karibbiese See

Nauru – Stille Oseaan

Nederlandse Antille – Karibbiese See

Nieu-Kaledonië – Stille Oseaan

Newfoundland

Papoea-Nieu-Guinee - Indonesië

Niue

Noordelike Mariana-eilande – Stille Oseaan

Noord Eiland – Nieu-Seeland – Tasmaanse See

Nowaja Zemlja – Rusland – Arktiese Oseaan

Palau – Stille Oseaan

Pitcairn Eilande – Stille Oseaan

Princepe – Sao Tome en Princepe – Golf van Guinea

Puerto Rico – Puerto Rico – Karibbiese See

Robbeneiland – Suid-Afrika – Indiese Oseaan

Robeiland – Suid-Afrika – Indiese Oseaan

Saint Kitts en Nevis – Karibbiese See

Saint Lucia – Karibbiese See

St. Vincent en die Grenadine – Karibbiese See

Sachalin – Rusland – See van Japan

Samoa – Stille Oseaan

São Tomé – São Tome en Princepe – Golf van Guinea

Sardinië – Mediterreense See

Seychelle – Atlantiese Oseaan

Sisilië – Italië – Mediterreense See

Solomon-eilande – Indiese Oseaan

Sri Lanka (ou naam Ceylon) – Indiese Oseaan

Suideiland – Nieu-Seeland – Tasmaanse See

Sulawesi

Sumatra

Taiwan – Taiwan – Suid Chinese See

Tokelau – Indiese Oseaan

Tonga – Indiese Oseaan

Trinidad en Tobago – Karibbiese See

Turks en Caicos Eilande – Karibbiese See

Tuvalu – Indiese Oseaan

Vanuatu – Indiese Oseaan

Victoria-eiland – Kanada

Wallis en Futuna – Indiese Oseaan

Ysland – Ysland


</doc>
<doc id="122991" url="https://af.wikipedia.org/wiki?curid=122991" title="Veldtog Afrikaans">
Veldtog Afrikaans

Veldtog Afrikaans is ’n bemarkingsveldtog wat op 26 Mei 2016 van stapel gestuur is as deel van die Dagbreek Trust se aksies. Die veldtog se doel is om die Afrikaanse taal te bevorder en as ’n handelsmerk te vestig. Die veldtog bestaan hoofsaaklik uit ’n mediaveldtog wat gebruik maak van radio-, TV-, en buitelugadvertensies om bewustheid te skep vir die groot aantal Afrikaanssprekendes en mense wat dit geniet om Afrikaans te praat. Die advertensies spoor die publiek aan om na die webtuiste afrikaans.com te gaan wat vir lesers meer inligting bied oor die veldtog.

’n Webwerf met die naam "" is reeds geskep en is as die "kernelement" van die veldtog beskryf deur dr. Theuns Eloff, voorsitter van die Dagbreek Trust. Die webwerf dien as 'n hulpbron vir Veldtog Afrikaans en dien as die platform vir kompetisies en ander veldtogte wat die positiewe bemarking van Afrikaans in die oog het.


</doc>
<doc id="122992" url="https://af.wikipedia.org/wiki?curid=122992" title="Lys van oseane, seë en mere">
Lys van oseane, seë en mere


In die verskillende oseane, is daar kleiner baaie en seë, wat apart benoem is. Die lys hieronder wys hierdie baaie ens. aan, asook 'n aanduiding van waar hulle geleë is.







</doc>
<doc id="122993" url="https://af.wikipedia.org/wiki?curid=122993" title="Metanoia (teologie)">
Metanoia (teologie)

Metanoia is 'n transliterasie van die Koine Griekse μετάνοια, wat gedefinieer kan word as 'n "hartsveranderende transformasie", en veral 'n "geestelike ommekeer." Die term suggereer afwysing, ommekeer, berou en versoening; maar "ommekeer" en "reformasie" mag die beste konnotasie oordra. In die Engelse "King James"-bybelvertaling word die verbale kognaat "metanoeo"/μετανοέω vertaal as "repent" (d.i. bekeer).

Metanoia beteken oorspronklik nagedagte, van "meta" wat "na" of "oorkant" beteken, en "nous" wat "verstand" of "gemoed" beteken. In Klassieke Grieks het "metanoia" beteken om jou mening van iets of iemand te verander. Metanoia is ook verpersoonlik as 'n sombere godin, versluierd en verdrietig, wat Kairos, die god van Geleentheid, vergesel het om spyt en berou in te boesem by die "verspeelde oomblik". Hierdie konvensionele uitbeelding is regdeur die Renaissance voorgehou. "Die elemente van berou, spyt, terugskouing, en transformasie is altyd in meerdere of mindere mate teenwoordig in die begrip van metanoia, ..."

Philo Judaeus van Alexandria (c. 25 v.C. – c. 50 n.C.) het metanoia versinnebeeld as “in die hemel, 'n pragtige en besonder goeie dogter van die Allerhoogste.” Daar “pleit sy om die uur by God Allerhoogste” namens mense.

Moderne Engelse vertalings van die Griekse Nuwe Testament tref nie onderskeid tussen die woorde "metanoia" en "metamelomai" nie. Albei, en veral die eerste term, word as "repentance" (d.i. berou of boetvaardigheid) vertaal. "Metanoia" kan na Markus se eerste hoofstuk teruggevoer word, waar Jesus aankondig dat die koninkryk van God voorhande is, en vra vir boetvaardigheid.

In Matteus 27:3 word die Griekse werkwoord "metamelomai" gebruik om te stel dat Judas "spyt" of "berou gekry" het toe hy sien dat Jesus ter dood veroordeel is. Terwyl "metamelomai" 'n "pynlike droefheid" of "berouvolle spyt" te kenne gee, kan dit aan inkering of boetvaardigheid (Engels: repent or repentance) gelyk gestel word." Bybelgeleerde A. T. Robertson merk op dat Judas slegs leedwese en spyt getoon het en dat "blote leedwese niks baat tensy dit tot ommekeer van 'n lewe ["metanoia"] aanleiding gee nie."
Die selfstandige naamwoord "metanoia"/μετάνοια, word met "repentance," d.i. boetvaardigheid, en die kognate werkwoord "metanoeō"/μετανοέω met "repent," d.i. inkeer of bekering, vertaal by 22 instansies in die King James-weergawe van die Nuwe Testament.

Abid Rogers Bhatti skryf in sy boek "A Textbook of Soteriology" oor die betekenis van metanoia/μετάνοια. In die Oerdoe-talige bybel word “boetvaardigheid” vertaal met “toba.” Toba beteken spyt, verdriet en leedwese oor sondedade wat aanleiding gee tot 'n ommekeer in denke en lewe. Abid, soos Tertullianus, verkies om die metanoia/μετάνοια van Markus 1:4 met “bekering” eerder as “boetedoening” te vertaal.

Die term "...is konsistent aangewend in die literatuur van daardie tyd om 'n fundamentele verandering in denkwyse weer te gee wat lei tot 'n fundamentele aanpassing in gedrag en/of lewenswyse". In 2006 het 'n ekumeniese groep geleerdes 'n studie oor bybelse en kerklike boetvaardigheid gepubliseer. Na 'n "deeglike nagaan van Hellenistese Joodse geskrifte," het hulle bevind dat vir Jode in die tyd van Jesus, "boetvaardigheid" (Engels: repentance) 'n "fundamentele verandering in denk- en lewenswyse" beteken het. In die Nuwe Testament word hierdie aanpassing voorgehou as 'n noodsaaklike bestanddeel vir voldoening aan die Godsplan vir saligheid en gemeensaamheid vir almal.
Die Handelinge van Petrus bring metanoia in verband met die kruis waaraan Petrus gekruisig sou wees. Terwyl Petrus gekruisig sou word, sou hy die dele van die kruis verduidelik het waaraan hy gehang het, insluitend “die spyker wat die dwarsbalk vashou aan die regoppaal in die middel.” Hierdie spyker is “die bekering [epistrophē] en boetvaardigheid [metanoia] van 'n mens.”

Volgens David N. Wilkin, het die Latynse vaders (vgl. Hieronimus) "metanoia" as "paenitentia" vertaal, wat dan "boetedoening" of "boetvaardige dade" sou behels. Tertullianus het teen die ongepaste vertaling van die Griekse "metanoeo" na Latynse "paenitentiam agite" beswaar gemaak, deur te argumenteer dat "in Grieks, metanoia nie 'n beleidenis van sondes, maar wel 'n verandering in denkwyse behels." "Konversie," (uit die Latyn "conversiōn-em", ommekeer) waar dit 'n "verandering in karakter" behels, word as 'n nouer benadering van metanoia beskou as boetvaardigheid (Engels: repentance) alleen.

Die "Merriam-Webster Dictionary" translitereer die Griekse μετάνοια as metanoia om 'n Engelse leenwoord te vorm met 'n definisie wat met dié in Grieks ooreenkom, naamlik 'n "transformatiewe besinning (Engels: transformative change of heart); "veral": 'n geestelike besinning," wat aangevul word met 'n uitleg van metanoia se Griekse herkoms: "van "metanoiein", 'n ommekeer in denke, berouvolheid, van "meta-" + "noein" te dink, van "nous" verstand." Sinonieme vir "bekering" sou dan weer "besinning" (Engels: change of heart) en "metanoia" insluit.

In weerwil van die Katolieke Kerk se interpretasie van "metanoia" as bestaande uit berou, skuldbekentenis en boetedoening, het Martin Luther aangevoer dat dit wel volgens die klassieke "ommekeer in denke" (Engels: change of mind) gesien moet word. Johann von Staupitz was van mening dat "...metanoia, alhoewel onder dwang, nie slegs van "post" en "mentem", maar ook van "trans" en "mentem" afgelei kan word, sodat metanoia 'n ommekeer in denke en die hart (Engels: change of mind and heart) behels, want nie slegs 'n ommekeer van die hart sou betrokke wees nie, maar ook die manier waarop verandering plaasvind, d.w.s. deur Godsgenade." Metanoia was vir Luther 'n begrip van fundamentele belang, wat by sy 95 stellings vir die eerste keer beslag gekry het.

Johannes Calvyn het die meervoudige herkoms van boetvaardigheid (Engels: repentance) uitgelig: uit Hebreeus waar dit bekering of ommekeer beteken, en die Griekse metanoia, waarby 'n ommekeer in denke en voornemens bedoel word. Vir Calvyn was die betekenis van die woord op albei afleidings toepaslik omdat boetvaardigheid sou behels (a) "oorgawe van eiebelang," (b) wending tot God, (c) "afstanddoening van die oue," en (d) aanvaarding van 'n "nuwe denkgees."


</doc>
<doc id="122994" url="https://af.wikipedia.org/wiki?curid=122994" title="Dagbreek Trust">
Dagbreek Trust

Die Dagbreek Trust is 'n trust wat die bevordering van die Afrikaanse taal en kultuur in die oog het. Die trust befonds instellings en veldtogte wat Afrikaans bevorder (sien: Veldtog Afrikaans).

Die Dagbreek Trust is in 1953 gestig deur aandeelhouers van Dagbreekpers Beperk. Die trust is gestig met die hoofdoel om stemregbeheer oor Dagbreek Pers Beperk te behou. In 1964 het "Dagbreek Pers Beperk" en "Afrikaanse Pers Beperk" saamgesmelt om die nuwe persmaatskappy Afrikaanse Pers (1962) Beperk te vorm. Voor die samesmelting het die Afrikaanse Pers Beperk ook 'n trust bestuur naamlik die Afrikaanse Persfonds. Dit is op 11 April 1935 gestig deur Afrikaanse Pers Beperk. Na die samesmelting in 1962 het die Afrikaanse Persfonds ook saamgesmelt met die Dagbreek Trust, maar het egter die naam "Dagbreek Trust" behou en nie voorgegaan as "Afrikaanse Persfonds" nie.

In 2016 het die trust 'n projek geloods met die naam Veldtog Afrikaans om die Afrikaanse taal te bevorder en as 'n handelsmerk te vestig. So het die webwerf afrikaans.com tot stand gekom.


</doc>
<doc id="122996" url="https://af.wikipedia.org/wiki?curid=122996" title="Lys van woestyne">
Lys van woestyne

In teenstelling met wat mense normaalweg dink, is 'n woestyn nie noodwendig 'n warm, droë plek nie, maar 'n plek wat tipies minder as 10 mm reën per jaar kry, en/of nie HO in watervorm het nie. 'n Voorbeeld hiervan is die Antarktiese woestyn, waar HO altyd in ysvorm vasgevang is, en 'n gemiddelde temperatuur van onder 0°C het.

Die volgende is 'n onvolledige lys van die woestyne in die wêreld.


</doc>
<doc id="122998" url="https://af.wikipedia.org/wiki?curid=122998" title="Volkwyn-stoel">
Volkwyn-stoel

Die Volkwyn-stoel is 'n variant van die Regency-stoel. Die stoele is van stink- en geelhout, met 'n riempie sitplek en gedetailleerde draaiwerk in die voorpote en die ruglatjies. Omdat daar so baie variasies in die Volkwyn-stoel is, is daar dus nie een spesifieke voorbeeld nie. Dit word ook aangetref in die Oos-Kaap en staan daar bekend as die Grahamstad-stoel. 'n Bekende familie van meubelmakers in die Suid-Kaap, die Volkwyns van Friemersheim, se naam is aan die tipe stoel gekoppel.



</doc>
<doc id="123001" url="https://af.wikipedia.org/wiki?curid=123001" title="Pieter Groenewald">
Pieter Groenewald

Dr. Pieter Groenewald (* 27 Augustus 1955) is 'n Suid-Afrikaanse politikus. Hy is die nasionale leier en 'n stigterslid van die Vryheidsfront Plus, lid van die parlement van Suid-Afrika, en lid van die dagbestuur van die Organisasie van Nie-verteenwoordigde Nasies en Volkere. Groenewald was van 1994 tot Maart 2017 die provinsiale leier van die Vryheidsfront Plus in Noordwes en hy was voorsitter van die Vryheidsfront Plus van 11 Augustus 2011 tot 12 November 2016, toe hy as nasionale leier van die party verkies is. Hy was van 1994 tot 1999 voorsitter van die parlement se portefeuljekomitee op verdediging.

Groenewald het sy militêre diens by die berede-sentrum in Potchefstroom voltooi en 'n B.luris-graad van die Potchefstroomse Universiteit vir Christelike Hoër Onderwys verwerf. Hy het ook 'n nagraadse diploma in kommunikasie voltooi, gevolg deur 'n meestersgraad in bestuur en ontwikkeling en 'n doktorsgraad in politieke wetenskap. Hy het talle oorsese studietoere onderneem.



</doc>
<doc id="123005" url="https://af.wikipedia.org/wiki?curid=123005" title="Russiese Bybelvertalings">
Russiese Bybelvertalings

Die tradisie van Bybelvertalings in Rusland begin met weergawes van die Bybel in Ou Kerkslawies. Die Elisabethaanse Bybel (Russies: Елизаветинская Библия, "Jelizawetinskaja Biblija") is die derde volledige gedrukte weergawe in Kerkslawies, en is in 1751 in Rusland gepubliseer onder die Russiese keiserin Elisabeth. Die vorige weergawes was die Ostrogbybel van 1581 en die Moskoubybel van 1663. 

Die eerste Bybel in Russiese streekstaal het in 1876 verskyn. Ná die stigting van die Russiese Bybelgenootskap in 1812 in Sint Petersburg is ’n vertaling met die toestemming van tsaar Alexander I aangepak deur Filaret, rektor van die Teologiese Akademie van Sint Petersburg (later metropolitaan van Moskou), en ander lede van die akademie.

Die Evangelies is in 1818 gepubliseer en die hele Nuwe Testament in 1822. Ook in 1822 is Filaret se vertaling van die Psalms gepubliseer. In 1825 is die Pentateug, Josua, Rigters en Rut uitgereik. In 1826 is die Bybelgenootskap saam met verskeie privaat organisasies verbied en die vertaling is eers in 1858 hervat. In 1876 is die hele Bybel in een volume gepubliseer. Dit word die Sinodale Weergawe genoem. Die boeke van die Ou Testament volg die orde van die Septuagint en die Kerkslawiese Bybel, hoewel dit op die Hebreeuse Bybel geskoei is. Die Apokriewe boeke vorm ook deel van die Russiese Bybel. 

Sedert 1990 het die Russiese Bybelgenootskap en Protestante in Rusland nuwer vertalings in Russies die lig laat sien. In September 2000 het die Internasionale Bybelgenootskap ’n dinamiese weergawe, die "Slowo Zjizni", uitgegee wat die Russiese weergawe van die Engelse "New International Version" is. In Mei 2015 het die Bybelvertalingsinstituut aan die Teologiese Seminaar Zaokski in Rusland en die Bybelse Teologiese Instituut St. Andrew in Moskou ’n nuwe vertaling gepubliseer wat op die oorspronklike tale se geskrifte geskoei is. Dit is vertaal deur ’n interkerklike span geleerdes onder die redakteurskap van M.P. Koelakof en M.M. Koelakof.Die Jehovasgetuies het hul "New World Translation of the Holy Scriptures" ook in Russies vertaal.

Die volgende weergawes bestaan onder meer:



</doc>
<doc id="123007" url="https://af.wikipedia.org/wiki?curid=123007" title="Suna Venter">
Suna Venter

Suna Venter (- 29 Junie 2017) was 'n Suid-Afrikaanse joernalis. Sy het as vervaardiger van aktuele sake by RSG onder uitvoerende vervaardiger Foeta Krige gewerk. Venter is op 29 Junie 2017 dood in haar woonstel aangetref. In die aanloop tot haar dood het sy onder verskeie pogings op haar lewe deurgeloop, is sy etlike male met doodsdreigemente geteister, en verskeie kere geïntimideer en geviktimiseer.

Suna Venter was een van agt joernaliste wat in Julie 2016 deur die SAUK afgedank is nadat hulle protes aangeteken het teen vermoedelike onregmatige inmenging in redaksionele beleid by die openbare uitsaaier. Die ander betrokke joernaliste was Foeta Krige, Busisiwe Ntuli, Krivani Pillay, Jacques Steenkamp, Lukhanyo Calata, Vuyo Mvoko, en Thandeka Gqubule.

Die SAUK het beweer dat hierdie joernaliste afgedank is omdat hulle die SAUK-bestuur se gesag ondermyn het en omdat hul wangedrag onhoudbaar geword het.

Nadat die joernaliste 'n saak teen die SAUK in die arbeidshof aanhangig gemaak het, is sewe van hulle in hul poste heraangestel.

Venter is op 29 Junie 2017 dood in haar woonstel in Fairland, Johannesburg aangetref. Sy was 32 jaar oud. Venter is voor haar dood gediagnoseer met die hartkwaal stres-kardiomiopatie, wat in die volksmond ook as gebreekte-hart-sindroom bekend staan, en wat deur trauma en lang tydperke van onnatuurlike stres veroorsaak word. In die jaar wat op haar dood uitgeloop het, het sy onder meer talle dreigende SMS-boodskappe ontvang, is die remkabels van haar motor gesny, is haar motor se bande stukkend gesny, is daar op haar geskiet, is sy ontvoer, aan 'n boom vasgebind en is die gras rondom haar aan die brand gesteek, is sy in 'n aparte skietvoorval twee keer in die gesig geskiet, drie keer aangerand, en het sy onder 'n aantal huisinbrake deurgeloop. Haar naasbestaandes en familie is van mening dat hierdie voorvalle tot haar dood gelei het.


</doc>
<doc id="123008" url="https://af.wikipedia.org/wiki?curid=123008" title="Gamtoosmond">
Gamtoosmond

Gamtoosmond (Eng: "Gamtoos Mouth") is 'n klein dorpie aan die monding van die Gamtoosrivier in die Oos-Kaapprovinsie van Suid-Afrika, effens wes van Port Elizabeth. Dit behoort tot die Kouga Plaaslike Munisipaliteit en is veral 'n toeriste-vakansieoord met kampering aan die rivieroewers en toegang tot die breë strande van die Indiese Oseaan.

Die rivier word by sy monding grotendeels deur 'n sandbank afgesluit, wat 'n lagune vorm wat geskik is vir swem, kano's en roeibootjies. 


</doc>
<doc id="123013" url="https://af.wikipedia.org/wiki?curid=123013" title="Desmostylia">
Desmostylia

Die Desmostylia is 'n uitgestorwe orde plasentale soogdiere. Hul fossiele word in mariene sedimente in die Oligoseen-Mioseen van die noordelike Stille Oseaan aangetref.

Desmostylia is tradisioneel beskou as die verwantes van die Sirenia en die Proboscidea en dit plaas hulle in die Afrotheria-tak van die plasentale soogdiere. Daar is nogtans nooit fossiele van hulle rondom Afrika se kuste gevind nie en daar is ook kladistiese ontledings wat hulle as 'n basale groep van die Perissodactyla plaas, wat op Laurasiatheria-verwantskap sou dui.

Hul tande verskil van alle ander soogdiere s'n en dit is nie seker wat hulle gevreet het nie. Hulle was waarskynlik herbivoor en het dalk kelp gevreet. Hulle was veral seediere maar het soos robbe ook aan land kan kom.


</doc>
<doc id="123014" url="https://af.wikipedia.org/wiki?curid=123014" title="OLAF">
OLAF

OLAF (Frans: "Office de Lutte Anti-Fraude") is 'n agentskap van die Europese Kommissie wat in die Europese Unie bedrog en korrupsie moet beveg. Die organisasie probeer veral om seker te maak dat die EU se geld sy regte bestemming bereik.

Die UCLAF ("Unité de Coordination de La Lutte Anti-Fraude") soos dit toe genoem is, is in 1988 opgerig. Aanvanklik het dit net die lidstate in hulle werk gehelp, maar in 1995 het dit die reg gekry om op eie inisiatief ondersoeke te begin. In 1999 het die Santer-Kommisie uitgetree vanweë 'n korrupsieskandaal rondom Édith Cresson. Die UCLAF het OLAF geword en sy magte is verder uitgebrei. Franz-Hermann Brüner het die eerste Direkteur-Generaal geword. Die jaar 2006 was die eerste waarin die getal ondersoeke wat OLAF self begin het net so groot was as dié wat op inisiatief van die lidstate begin is. In 2010 het OLAF op sy webwerf aan burgers die moontlikheid gegee om bedrog aan te meld.


</doc>
<doc id="123016" url="https://af.wikipedia.org/wiki?curid=123016" title="Fokker Eindecker">
Fokker Eindecker

Die Fokker Eindecker was 'n reeks van vegvliegtuie wat deur Duitsland gebruik is tydens die Eerste Wêreldoorlog. Die vliegtuig was 'n enkelsitplek, enkelmotor, monovlerkvliegtuig wat ontwikkel is uit die vooroorlogse "Fokker M.5". Soos die M.5 het dit nie oor rolroere beskik nie maar "vlerkbuig" tegnologie gebruik om te rol. Dit was die eerste vliegtuig wat toegerus was met 'n gesinchroniseerde vuurmeganisme, wat toegelaat het dat die masjiengeweer deur die skroef kon vuur. Hierdie meganisme het aan die vliegtuig 'n groot voordeel verleen en van vele oorwinnings verseker. Dit het op 1 Augustus 1915 begin toe Max Immelmann sy eerste, asook die "Eindecker" se eerste oorwinning behaal het. Die feit dat die vlieënier kon vuur op sy lyn van vlug het aan hulle 'n groot voordeel gegee. Dit het aan die Duitsers 'n tydperk van beheer oor die lugruim op die Wes-front verseker en het 'n tydperk begin wat die "Fokker Scrourge" genoem is. 

Bobaasvlieëniers soos Immelmann en Oswald Boelcke het 'n gros oorwinnings behaal met die "Eindecker" wat van hulle nasionale helde gemaak het. Tog het die "Eindecker" nie sy volle potensiaal bereik nie, deels omrede die Duitsers bang was dat een in die hande van die Geallieerdes kan val en hulle dus die sinchronisasie tegnologie kan namaak en tweedens omrede produksie probleme veroorsaak het dat daar nooit meer as 100 in diens was nie.




</doc>
<doc id="123018" url="https://af.wikipedia.org/wiki?curid=123018" title="Fokker D.VII">
Fokker D.VII

Die Fokker D.VII was 'n dubbeldekker, enkelsitplek vegvliegtuig wat deur Duitsland gebruik is tydens die Eerste Wêreldoorlog. Die vliegtuig was ontwerp deur Reinhold Platz van "Fokker-Flugzeugwerke". Daar was ongeveer 3,300 van die vliegtuie vervaardig in die tweede helfte van 1918. Dit was 'n puik vliegtuig wat homself gou bewys het. Na die vredesluiting op 11 November 1918 het die Geallieerdes geeis dat alle "Fokker D.VII" vliegtuie aan hulle oorhandig word.

Die eerste toetsvlug is onderneem deur Manfred von Richthofen die beroemde Duitse bobaasvlieënier. In April 1918 is die vliegtuig in diens gestel met "Jagdgeschwader 1", Richthofen se ou eenheid wat op daardie stadium onder die leiding was van Herman Goering na Richthofen se dood. Die "D.VII" was gewild onder die vlieëniers omrede dit maklik was om te vlieg. Die Duitse vlieëniers het baie Geallieerde vliegtuie afgeskiet in 'n kort tydperk. Duitsland se eerste ware vloot vegvliegtuig eenheid, "Marine-Feld-Geschwader", was eers in Mei 1917 gevorm en toegerus met die "D.VII". Op 12 Augustus 1917 het hulle 19 Britse vliegtuie afgeskiet sonder enige verliese. Die enigste Geallieerde vliegtuige wat kon meeding met die "D.VII" was die Sopwith Camel en die SPAD S.XIII.

Toe die oorlog tot 'n einde kom op 11 November 1918 was daar reeds 'n 1,000 van die "D.VII" gebou. Die "Fokker"-maatskappy, wat aan die Nederlander, Anthony Fokker behoort het, het na die oorlog van die "D.VII's" as onderdele na Nederland gesmokkel waar hy voortgegaan het om hulle te vervaardig. Die Nederlandse Lugmag het na die oorlog voortgegaan om "D.VII's" te gebruik; tewens dit was gebruik tot in die laat 1920's in Nederlands Oos-Indies. Voormalige Duitse "D.VII's" is ook deur ander Europese lugmagte gebruik.




</doc>
<doc id="123021" url="https://af.wikipedia.org/wiki?curid=123021" title="Fokker D.XXI">
Fokker D.XXI

Die Fokker D.XXI was 'n vegvliegtuig wat deur "Fokker" gebou was vir die "Militaire Luchtvaart van het Koninklijk Nederlandsch-Indisch Leger (ML-KNIL)". Dit het die standaardvegter geword vir drie lande: Nederland, Finland en Denemarke. Die eerste van die Nederlandse Lugmag se vliegtuie het in mid-1938 gevlieg en was almal afgelewer vroeg in September 1938. Toe Duitsland Nederland binnegeval het in Mei 1940, het Nederland oor 28 "Fokker D.XXI's"s beskik. In die vyf dae voor Nederland oorgegee het, het die Nederlandse vlieëniers teen 'n oormag geveg. Op 10 Mei het hulle 37 "Junkers Ju 52" vragvliegtuie op een oggend vernietig. Die vlieëniers het aangehou veg totdat hulle ammunisie opgeraak het.

Finland het die vliegtuig onder lisensie vervaardig vanaf 1939 tot 1944. Sommige van die modelle was verander om die "Pratt and Whitney Twin Wasp Junior" motor van 825 perdekrag of die "Bristol Peagsus" motor te kan gebruik. By al die Finse vliegtuie was vier masjiengewere in die vlerke gemonteer. Hulle was ook toegerus met ski's in die winter.

Denemarke het beide Nederlands- en Deensvervaardigde vliegtuie gebruik.




</doc>
<doc id="123022" url="https://af.wikipedia.org/wiki?curid=123022" title="Caledon-warmbron">
Caledon-warmbron

Die warmwaterbron by Caledon in die Wes-Kaap is teenswoordig op die terrein van 'n hotel geleë.

Daar is sewe fonteine waarvan ses warm en vreemd genoeg een koue water lewer. Daagliks verskaf die warmbronne sowat 800 000 liter teen 49°C. Omdat dit ysterhoudend is, is die water bruin van kleur.

Hierdie bronne by Swartberg was reeds aan die inheemse bevolking bekend en het in die 1680’s onder die aandag van die VOC gekom. Dit was dan ook die eerste bron wat die Europese setlaars hier teëkom en deur hulle benut is. In 1708 het die Duitse reisiger Peter Kolbe en in 1710 kommissaris Govert Cnoll die bron besoek. Kort daarna is die vryburger Ferdinand Appel 'n stuk grond hier toegewys, op voorwaarde dat hy 'n huis bou vir mense wat die bad wil gebruik. In daardie tyd het die geneeskunde 'n sterk geloof gehad in die helende werking van warm bronwater, 'n geloof wat tot vroeg in die 20ste eeu voortbestaan het en daarom was die Caledon-bad ver buite die landsgrense bekend. Die VOC se hospitaal aan die Kaap het pasiёnte gereeld verwys na die VOC-herstelposte, die Zwartbergbad en die bronne by Malmesbury en The Baths by Citrusdal, om die warm mineraalryke water te drink en om daarin te bad. In die Bataafse bewindstydperk aan die Kaap het goew. Jan Willem Janssens sy besondere belangstelling in die bron getoon deur dr. J.F. Hӓssner aan te moedig om dit te koop. In 1902 het die maatskappy The Caledon Baths Ltd. onder voorsitterskap van die bekende sakeman William Spilhaus die eienaar geword.

Die dorp Caledon het langs die bron ontwikkel.



</doc>
<doc id="123023" url="https://af.wikipedia.org/wiki?curid=123023" title="Carl Peter Thunberg">
Carl Peter Thunberg

Carl Peter Thunberg (1743–1828) was 'n Sweedse plantkundige en het die Kaap besoek op sy reise. Vanaf 1770 tot 1776 het hy in Europa, Afrika en die Ooste gereis. Hy het lank in die Kaap gebly. Hy het sy reise in Latyn gepubliseer maar dit is in 1795 in Engels vertaal. Hy het oor die flora van die Kaap en Japan geskryf.

Sy botanistiese afkorting is: ""Thunb."" .




</doc>
<doc id="123024" url="https://af.wikipedia.org/wiki?curid=123024" title="Roland Trimen">
Roland Trimen

Roland Trimen (1840 – 1916) was 'n Britse natuurkundige. Hy is Engeland gebore en arriveer in 1860 in die Kaap. Hy wy 'n jaar aan studie en versameling van skoenlappers. Sy ontdekkings is deur die Britse Museum gepubliseer. Hy het gewerk as die kurator van die Suid-Afrikaanse Museum in Kaapstad en het baie oor insekte geskryf.



</doc>
<doc id="123025" url="https://af.wikipedia.org/wiki?curid=123025" title="Twaalf Apostels">
Twaalf Apostels

Die Twaalf Apostels is deel van die Tafelbergreeks wat oor Kampsbaai uitkyk. Die reeks strek oor 6 km amper tot by Houtbaai. Dit bestaan eintlik uit agttien pieke en sluit in St. Peter's-piek, St. Paul's-piek, St. Luke's-piek en Judaspiek. Die gemiddelde hoogte bo seespieël van die Twaalf Apostels is 750 m, vergeleke met Tafelberg se 1 060 m. In die tyd van die VOC het die piekereeks as die Kasteelbergen of Gewelbergen bekend gestaan.

Die Twaalf Apostels is 'n gewilde bestemming vir stappers en bergklimmers. Daar is altesame 26 staproetes op die gebergtes, waarvan tien gereeld gebruik word. Die gewildste roete is Kasteelspoort.



</doc>
<doc id="123027" url="https://af.wikipedia.org/wiki?curid=123027" title="Jakaranda (dubbelsinnig)">
Jakaranda (dubbelsinnig)

Jakaranda en variasies in spelling kan na die volgende verwys:


</doc>
<doc id="123029" url="https://af.wikipedia.org/wiki?curid=123029" title="Mikojan-Goerewitsj MiG-3">
Mikojan-Goerewitsj MiG-3

Die Mikojan-Goerewitsj MiG-3 was 'n Russiese veg- en onderskepvliegtuig wat tydens die Tweede Wêreldoorlog gebruik is. Die vliegtuig is ontwikkel uit die "Mikojan-Goerewitsj MiG-1". Verbeterings aan die "MiG-1" is: groter togafstand, beter beskerming en verbeterde bewapening. Die "MiG-3" was beskikbaar vanaf April 1941 tesame met die "MiG-1". Die een nadeel van die "MiG-3" is dat dit doeltreffender was teen hoogtes bo 5 000 m. Sy spoed het egter verseker dat hy die "Luftwaffe" se vegters goed kon teenstaan.

Die vegvliegtuig is in April 1941 ontplooi op die front saam met die "MiG-1", wat aanhou vervaardig is ten spyte van sy swakhede. Die Russe het gevoel alhoewel die "MiG-1" half verouder is, is dit beter om hulle te ontplooi as om geen vliegtuie teen die Duitsers te ontplooi nie. Die "MiG-3" was 'n moeilike vliegtuig om te vlieg, maar sy spoed het verseker dat hy mededingend in die lug was. Produksie van die "MiG-3" is in 1942 gestaak; teen daardie tyd het die "Luftwaffe" se nuwe vegters die oorhand oor die "MiG-3" gekry. Daar is altesaam 3 422 "MiG-1"- en "MiG-3"-vliegtuie vervaardig. Die vliegtuig is van die front verwyder en vir verkennings- en ondersteuningsvlugte gebruik.




</doc>
<doc id="123030" url="https://af.wikipedia.org/wiki?curid=123030" title="Jo Black">
Jo Black

Jo Black is 'n Afrikaanse sanger van Pretoria. Jo het in Pretoria-Noord grootgeword en na skool in die konstruksiebedryf begin werk. Daarna begin hy sy eie inisiatief met die naam "Be That Guy / Be That Girl", 'n beweging wat kinders help bou aan 'n positiewe houding, waarna hy sy musiekloopbaan begin.

Sy eerste enkelsnit "Skepe" word in Desember 2016 op YouTube vrygestel en bereik binne die eerste 5 maande 1 022 000 YouTube trefslae. Sy debuutalbum "Skepe" is op 31 Maart 2017 vrygestel.

Jo Black het die ""'Be That Guy Braai"" in Montana, Pretoria begin, ""om hoop en inspirasie vir die manne te gee"". Die ""Be That Guy-braai""-konsep het versprei en word nou op Vrydae-oggende landwyd gehou.

Black ondergaan in September 2018 'n nekoperasie nadat twee van sy nekwerwels gedisintegreer het. Sy stembande was in gedrang en dokters het aanbeveel dat 'n operasie dringend uitgevoer word. Die operasie is op Sondag, 9 September 2018 suksesvol uitgevoer, en al Black se geskeduleerde optredes in September 2018 is gekanselleer.




</doc>
<doc id="123032" url="https://af.wikipedia.org/wiki?curid=123032" title="Die onbekende">
Die onbekende

Die onbekende is die debuutateljeealbum van Afrikaanse musikant Jac Blanc. Dit is in 2007 deur die plate-etiket Musicology vrygestel.


</doc>
<doc id="123035" url="https://af.wikipedia.org/wiki?curid=123035" title="Kommissie Juncker">
Kommissie Juncker

Die Kommissie Juncker is die huidige Europese Kommissie. (2014-2019)

Dit bestaan uit 28 lede; een uit elke lidstaat. Die lede is:


Vroeër lede


</doc>
<doc id="123036" url="https://af.wikipedia.org/wiki?curid=123036" title="Metallica">
Metallica

Metallica is 'n Amerikaanse "heavy metal"-groep wat in San Rafael, Kalifornië gebaseer is. Die groep was deur Lars Ulrich en James Hetfield in 1981 gevorm, nadat Ulrich 'n advertensie in 'n koerant geplaas het. Hulle begin kort daarna in Los Angeles aandag trek en stel hul eerste "demo", "No Life ‘Til Leather", vry. In Desember 1981 neem hulle die liedjie "Hit the Lights" op, en dié liedjie verskyn op die "Metal Massacre" van Februarie 1982. Kort daarna werf hulle vir Ron McGovney en Dave Mustaine as groepslede. Hul eerste regsteekse vertoning met die nuwe lede was op 14 Maart 1982 by die "Radio City Music Hall" in Anaheim. Hulle stel hul debuutalbum "Kill 'em All" in 1983 vry.




</doc>
<doc id="123038" url="https://af.wikipedia.org/wiki?curid=123038" title="Andrus Ansip">
Andrus Ansip

Andrus Ansip is 'n Estiese politikus. Hy is sedert 2014 lid van die Kommissie Juncker, die huidige Europese Kommissie (2014–2019) en was die eerste minister van Estland tot 2014.

In die Europese Kommissie is hy een van die adjunkpresidente. Sy taak behels die Digitale Enkele Mark. Estland het 'n goeie naam op die gebied van digitale aanwendings en word beskou as 'n leier binne die EU. Die Estiese regering het dit tot die hooftema van sy voorsitterskap van die Europese Raad gemaak. Estland het hierdie voorsitterskap in die tweede helfte van 2017. Anslip het nogtans gesê dat die Estiese ervarings nie altyd in die res van Europa aangewend kan word nie en dat daar op die Europese vlak meer aan digitale veiligheid gedoen moet word. Byvoorbeeld die EU-liggaam wat se taak dit is (CERT-EU) het in 2017 net 30 mense in diens. 


</doc>
<doc id="123048" url="https://af.wikipedia.org/wiki?curid=123048" title="Heart (musiekgroep)">
Heart (musiekgroep)

Heart is 'n Amerikaanse rockgroep wat eers in Kanada en later in die VSA en wêreldwyd sukses behaal het. Die groep is aanvanklik in 1963 deur Steve Fossen en die broers Roger Fisher en Mike Fisher begin. Hulle het die groep eers "Army" genoem, later "White Heart" en in die vroeë 70's die naam "Heart" aangeneem. Ann Wilson sluit in 1970 by die groep aan, en haar suster, Nancy Wilson in 1974. Hul debuutalbum " Dreamboat Annie" word in 1975 in Kanada vrygestel en bereik ongeveer 30 000 verkope. Kort daarna word dié album in die VSA vrygestel en bereik platinumstatus. In 1977 stel hulle die album "Little Queen" vry en behaal groot sukses met die liedjie "Barracuda" vanaf dié album, met meer as 'n miljoen verkope as enkelsnit.



</doc>
<doc id="123053" url="https://af.wikipedia.org/wiki?curid=123053" title="Simone Veil">
Simone Veil

Simone Veil (neé Jacob) (Nice, 13 Julie 1927 – Parys, 30 Junie 2017) was 'n Franse en Europese staatsvrou. Sy was die president van die eerste Europese Parlement wat direk verkies is en word as een van die Moeders van Europa beskou.

Haar ouers was ateïstiese Jode en haar moeder Yvonne het effens voor die bevryding in die konsentrasiekamp Belsen van tifus gesterf. Sy het self saam met twee susters oorleef. Haar pa en broer het nooit teruggekom nie.

Ná die oorlog studeer sy regte aan "Sciences Po", die Franse eliteskool vir politieke wetenskappe en ontmoet Antoine Veil, haar man, wie in April 2013 oorlede is.

Sy word die Franse minister van gesondheid en liberaliseer die abortuswetgewing in dié Katolieke land. Sy is daarvan oortuig dat Europa versoen en verenig moet word en sy word in die tyd van die Kommissie Delors die president van die Europese Parlement wat toe vir die eerste keer direk verkies is en nie meer uit lede van die lidlande se parlemente bestaan nie. Dit beteken dat alles nuut is en baie nuwe prosesse en reëls uitgevind moet word. Sy het 'n uiters belangrike rol gespeel daarin en die Europese Parlement tot 'n respektabele instelling gemaak.


</doc>
<doc id="123056" url="https://af.wikipedia.org/wiki?curid=123056" title="Gereformeerde kerk Grassy Park">
Gereformeerde kerk Grassy Park

Die Gereformeerde kerk Grassy Park is 'n gemeente van die Gereformeerde Kerke in Suid-Afrika in Kaapstad se suidelike voorstede wat ontstaan het uit die sendingbedrywighede van die Gereformeerde kerk Kaapstad. Dit is die vyfde oudste van die 20 gemeentes in Klassis Boland en het einde 2016 113 belydende en 33 dooplidmate gehad. Ds. R.P. van Wyk, Grassy Park se tweede predikant, bedien die gemeente sedert 1984. Sy voorganger was ds. A.G. de Leeuw, die leraar van 1969 tot 1984.

Op 24 Julie 1942 het ds. Johan van Ryssen, die gemeente Kaapstad se eerste leraar, daarop gewys dat die gemeente toenemend sendingbewus geword het. Dit het onder meer geblyk uit die goeie reaksie op 'n oproep om geldelike bydraes vir dié doel. In Maart 1943 het die Klassis (destyds genoem Middelburg, Kaap) met waardering gewag gemaak van die sending, en die ander gemeentes is aangemoedig om dié voorbeeld na te volg. 
Met die afstigting in 1957 van Bellville het dié gemeente en Kaapstad besluit om gesamentlik die sendende kerk te wees, met Grassy Park as die eerste werkterrein. In dieselfde jaar het die sendingkommissie by die Eeufeesbedieningsfonds aansoek gedoen om 'n lening van £1 600 sodat 'n huis vir die sendinghelper in Grassy Park aangekoop kon word. Vordering op die gebied is as bevredigend bestempel, en in September 1957 is besluit om 'n woning in Grassy Park aan te koop. Twee maande later is 'n motor vir die helper aangekoop. 

'n Belangrike mylpaal is in Mei 1958 bereik, toe die Sendingkommissie by die kerkraad aanbeveel het dat tot die instituering van 'n selfstandige kerk (gemeente) in Grassy Park oorgegaan word. Die aanbeveling het gelui dat daar genoeg lidmate is en die gawes met betrekking tot die ampte aanwesig is. Dit is so goedgekeur, en die stigtingsdatum is vir 28 Junie 1958 bepaal. Die destydse sendinghelper, br. Matthysen, sou moontlik vertrek; daarom is besluit om 'n bruin leraar vir die kombinasie Kaapstad-Bellville-Philipstown-Venterstad met standplaas in Grassy Park te beroep. Die kerkrade van Kaapstad en Bellville sou die jong kerk Grassy Park voorts finansieel sustenteer.

Prop. A. Lakay is op 24 Januarie 1960 as leraar bevestig. 'n Kerkgebou in Grassy Park sou sowat £25 00 kos. Daar is besluit om 'n kerk te bou, en 'n lening sou met dié doel aangegaan word. 'n Verband teen sekuriteit kon vanweë die bepalinge in die Groepsgebiedewet nie aangegaan word nie. 'n Bankoortrekking van £1  500 kon wel verkry word en is deur drie lede van die Sendingkommissie geborg. Br. Bram Singels het 'n daadwerklike bydrae gelewer tot die oprigting van die geboue in Grassy Park en met sy hulp het die ideaal van 'n kerkgebou daar werklikheid geword.

Die nuwe kerkgebou is op 26 November 1960 in gebruik geneem, en in Maart 1961 was daar reeds 63 belydende lidmate en 106 dooplidmate. Ds. Lakay, die nuwe leraar, het ook dienste in Elsiesrivier waargeneem. Die sendende kerke, Kaapstad en Bellville, het sustentasie aan Grassy Park verleen. Merkbare uitbreiding het plaasgevind, maar die werk moes onder moeilike omstandighede verrig word en die geld was min. Die Sendingkommissie sou intussen ook probeer om in ander gebiede grond te verkry met die oog op die latere oprigting van kerkgeboue vir nuwe gemeentes.

'n Bedrag wat deur br. W.P.H. Riethoff aan die gemeente Kaapstad nagelaat is, het meegebring dat heelwat geld vir die sending beskikbaar was. Die gemeente kon dus aan 'n eie sendingaksie dink. Bellville se finansies was egter beperk. Hy sou die sustentasie van die hulpbehoewende bruin kerk self moes dra as Kaapstad selfstandige sending onderneem. Daar was twee moontlikhede: óf Kaapstad moes alleen die verantwoordelikheid vir sustentasie dra en dit ook op hom neem om nuwe sendingterreine te open, terwyl Bellville na vermoë tot die sustentasiefonds sou bydra, óf die sending sou gesamentlik behartig word, ondanks die ongelyke vermoë van die twee gemeentes. Vir Bellville was die eerste uitweg die aanneemlikste, en dit het ook so deurgegaan. In die finansiële jaar 1964/'65 is 'n begin gemaak met die reëling dat Grassy Park se kerkraad voortaan verantwoordelik sou wees vir die lopende uitgawes van die kerk. Die gesamentlike sustentasie vir die jaar 1964/'65 was R1 455, en die werklike uitgawes R1 355. 

In 1965 het die kerkraad die geweldige geestelike nood onder die bruin mense van die Skiereiland bespreek en is besluit om 'n nuwe sendingaksie in Bonteheuwel te begin. Br. D.J. Marman is aangestel as sendinghelper, en 'n saal is in die aangrensende gebied Elsiesrivier vir R3 per maand gehuur. 'n Perseel is voorts in Bonteheuwel teen 'n nominale bedrag verkry op voorwaarde dat 'n kerkgebou binne twee jaar daar opgerig word. Die gemeente in Bonteheuwel het met 'n lidmatetal van 119 begin. Op 26 Maart het Kaapstad en Bellville ooreengekom om hul kragte opnuut te verenig in 'n gemeenskaplike sendingaksie. Kaapstad het sy vreugde hieroor uitgespreek aangesien afsonderlike sendingaksies onprakties en minder doeltreffend sou wees. In 1966 het die Klassis egter aanbeveel dat dit beter is om die sendingwerk van Kaapstad en Bellville te skei, aangesien groter spesialisasie beter vrugte sou afwerp. Die skeiding het op 21 Oktober 1966 in werking getree. Br. Marman is aan Bellville afgestaan, en die sendingterrein in Elsiesrivier is aan die gemeente Bellville toegesê. Die werk daar was so geseënd dat Elsiesrivier op 20 Mei 1972 as selfstandige kerk van Grassy Park kon afstig. Op 1 Oktober is 'n kerkgebou deur die nuwe gemeente in gebruik geneem, terwyl 'n bedieningsooreenkoms met Grassy Park aangegaan is.

Intussen het die sendingarbeid in Grassy Park ewe vrugbaar verloop. So het ds. A. Lakay in November 1965 gemeld dat op een dag 47 lidmate hulle by die gemeente aangesluit het. In Mei 1966 was daar 289 lidmate in die gemeente. Nadat Kaapstad 'n tweede predikant gekry het, kon die sendinggemeente in Grassy Park meer intensief bearbei word. So het ds. S.J. van der Bijl elke tweede Sondag 'n diens daar waargeneem, terwyl ds. Lakay elders met sendingwerk besig was. Van tyd tot tyd het ds. L.H. Stavast ook met die prediking gehelp.

ln 1968 het ds. Lakay 'n beroep na Newclare, Johannesburg, aangeneem, waar hy twee jaar later oorlede is. Hy is op 12 Januarie 1969 deur ds. A. de Leeuw opgevolg, wat dienste in Grassy Park, Hanoverpark en Elsiesrivier gehou het. Daar was toenemende belangstelling, maar ds. De Leeuw het prakties alleen gestaan. In Januarie 1971 het br. A. Kornet die sendingkerk herstel. Die gemeente van Grassy Park het self hard gewerk, en in 1971 selfs ’n bruin student, br. Cupido Jaftha, geldelik gesteun om sy teologiese studie aan Hammanskraal voort te sit. Toenemende belangstelling vir die sending in eie omgewing het ook ontstaan: Daar is byvoorbeeld besluit om 'n sendingfonds te stig; die kerkraad van Kaapstad het ook die beroeping van 'n tweede sendingpredikant oorweeg, maar dit vir eers nie moontlik gevind nie. In 1972 moes ds. De Leeuw se motor dringend vervang word, en na 'n baie suksesvolle en spoedige insamelingsveldtog is 'n kombi aangeskaf.

Geskiedenis is gemaak toe die kerkraad van Kaapstad die kaart-en-transportakte van die eiendomme op 16 Augustus 1978 seremonieel aan Grassy Park oorhandig het. So het die Gereformeerde kerk Grassy Park die eerste bruin gemeente in die Gereformeerde Kerkverband geword wat 'n eie kerkgebou as eiendom besit het. Op die Kaapse Vlakte het Mitchells Plain as bedieningspunt van Grassy Park ontwikkel. Met sterk geldelike bystand van die gemeente in die Kaapse Skiereiland en ruim bydraes uit Nederland van sowat R700 000 is Lux Mundi-gemeenskapsentrum gebou en op 31 Mei 2003 amptelik in gebruik geneem. Die sentrum is meerdoelig en dien as ruimte vir aanbidding, 'n kinderbewaarskool en naskoolse opvoedkundige rekenaarsentrum.



</doc>
<doc id="123060" url="https://af.wikipedia.org/wiki?curid=123060" title="Somer (Spoegwolf-album)">
Somer (Spoegwolf-album)

Somer is die tweede ateljeealbum van die Afrikaanse rockgroep Spoegwolf.




</doc>
<doc id="123061" url="https://af.wikipedia.org/wiki?curid=123061" title="Apple Music">
Apple Music

Apple Music is 'n inteken-musiekstroomdiens wat in drie pakkette aangebied word: indiwidu, familie, en student. Die produk wat Apple Music bied, is 'n soortgelyke aan Google Music en Spotify. Apple Music is in meer as 100 lande beskikbaar en dit word in Suid-Afrika verkoop vir tussen R29,99 per maand vir die studentepaket en R89,99 per maand vir die familiepakket. Tot ses persone kan op één familiepakket gelyktydig ingeteken wees.


</doc>
<doc id="123063" url="https://af.wikipedia.org/wiki?curid=123063" title="Piet Dankert">
Piet Dankert

Pieter (Piet) Dankert (Stiens, 8 Januarie 1934 – Perpignan, 21 Junie 2003) was 'n Nederlandse en Europese politikus. Hy was lid van die PvdA

Hy het aanvanklik in die onderwys gewerk, maar het in 1968 lid van die Tweede Kamer van die Nederlandse volksverteenwoordiging geword. Hy was woordvoorder vir Buitelandse Sake en Defensie en het die veral verder eenwording van Europa nagestreef. Aan die einde van die 1970s het hy lid van die Europese Parlement geword en die nasionale politiek verlaat. In 1982 volg hy Simone Veil op as die tweede president van die parlement ná dit direk verkies is. (Die 13de in totaal). Hy wen die verkiesing in die parlement van Altiero Spinelli, die Italiaanse parlementslid wat met gedeeltelike sukses die Franse president Mitterrand daarvan oortuig dat Frankryk sy steun moet gee aan nuwe plannee om die Europese Gemeenskappe te reorganiseer, versterk en vereen in die Europese Unie. Frankryk het sedert Charles de Gaulle se tyd verder integrasie taamlik vertraag. Dankert steun hierdie dialoog tussen Straatsburg en Parys. Saam met Spinelli en Mauro Ferri besoek hy Mitterrand en Spinelli oortuig die Franse president dat Frankryk hierin 'n uitsonderlike rol kan speel.

In 1984 word Dankert opgevolg deur Pierre Pflimlin. In 1989 keer hy in die Nederlandse politiek terug in die Kabinet Lubbers III (1989-1994) as adjunk-minister vir Europese Sake. Ná hierdie periode keer hy terug na die Europese Parlement as lid tot 1999. In hierdie tyd is hy veral begrotingspesialis en hy beywer hom vir 'n EU-lidmaatskap van Turkye. Hy is ook lid van die Parlementêre Assemblees van die Raad van Europa, die NAVO en die Wes-Europese Unie. 




</doc>
<doc id="123065" url="https://af.wikipedia.org/wiki?curid=123065" title="Fiat CR.32">
Fiat CR.32

Die Fiat CR.32 was 'n Italiaanse dubbeldekker vliegtuig was diens gedoen het in die Spaanse Burgeroorlog en die Tweede Wêreldoorlog. Die vliegtuig het sy nooiensvlug voltooi op 28 April 1933. Hy was 'n leier in sy klas toe dit bekend gestel is, en is volledig uit metaal vervaardig. Die vliegtuig was baie rats en beweegbaar en het homself tydens die Spaanse Burgeroorlog bewys deur die "Polikarpof I-15" en "I-16" monovlerkvliegtuie te oorskadu. Die vliegtuie is deur die Spaanse Nasionaliste gebruik. Spanje het van die vliegtuie onder lisensie vervaardig en dit die "Hispano Chirri" genoem. 

"Fiat CR.32" is ook uitgevoer na China, Hongarye en sommige Suid-Amerikaanse lande. Teen laat 1904 was dit nog steeds in gebruik by Italië se "Regia Aeronautica". Hulle was egter toe reeds verouderd, maar nog steeds gebruik teen Britse soldate in Libië. Van die Spaansvervaardigde vliegtuie is tot in 1953 vir opleiding gebruik.




</doc>
<doc id="123066" url="https://af.wikipedia.org/wiki?curid=123066" title="Fiat CR.42">
Fiat CR.42

Die Fiat CR.42 (Falco) is 'n Italiaanse dubbeldekkervliegtuig wat diens gedoen het in die Tweede Wêreldoorlog. Dit was egter reeds verouderd toe dit in diens gestel is. Die Italiaanse Lugvaartministerie het geglo dat daar nog ruimte was vir dubbeldekkervegters. Hulle was beïndruk met die vorige "Fiat CR.32" se prestasie in die Spaanse Burgeroorlog en het aangedring op 'n verbeterde vliegtuig. Op daardie stadium was die standaardvegter van metaal, monovlerk en met geslote kajuite.

Die "Fiat CR.42" is aan die Italiaanse Lugmag afgelewer, asook aan Swede, België en Hongarye. Toe Italië die oorlog betree, het dit hul bomwerpers oor Frankryk vergesel. Maar op 11 November 1940 het Britse "Hawker Hurricane's" egter die vliegtuie aan flarde geskiet.




</doc>
<doc id="123067" url="https://af.wikipedia.org/wiki?curid=123067" title="Chelsea-blommeskou">
Chelsea-blommeskou

Die Chelsea-blommeskou is 'n groot blom-en-tuinskou wat jaarliks in Mei in Londen gehou word. Die skou duur 5 dae en word deur die Koninklike Tuinboumaatskappy (Royal Horticultural Society, RHS) in die Londense stadsdeel Chelsea georganiseer. Dit lok besoekers van heinde en ver.

Die geleentheid word jaarliks deur sowat 150 000 mense besoek, waaronder lede van die Britse koninklike familie, en kry uitgebreide aandag in die Britse media. Nuwe plant- en blom-variëteite word tydens die skou bekendgestel en tuinontwerpers bied skoutuine wat die nuutste tendense wys. Talle pryse word uitgedeel, waaronder pryse vir die beste tuin, beste stadstuin en beste blommerangskikking.

Die blommeskou is vir die eerste keer in 1862 gehou en is destyds die "Royal Horticultural Society Great Spring Show" genoem. Daar word tans nog na die skou as die "Great Spring Show" verwys. Vir die eerste 26 jaar vind die geleentheid in Kensington plaas, waarna dit na Temple Gardens in hartjie van Londen verskuif is. In 1912 is Temple Gardens vir die "Royal International Horticultural Exhibition" gebruik en word die "Great Spring Show" na sy huidige ligging verskuif, die tuine rondom die "Royal Hospital Chelsea", 'n ouetehuis vir Britse militariste.

Die Chelsea-blommeskou word sedert 1912 jaarliks aangebied, met uitsondering van die jare 1917–1918. Die skou is ook nie tydens die Tweede Wêreldoorlog gehou nie, maar vanaf 1947 is dit ononderbroke aangebied. In 2005 is die duur van die skou na vyf dae verleng.


</doc>
<doc id="123068" url="https://af.wikipedia.org/wiki?curid=123068" title="Chequers">
Chequers

Chequers is die amptelike plattelandse woning van die Britse premier. Die herehuis is sowat 65 km noordwes van Londen, naby Ellesborough in die Engelse graafskap Buckinghamshire, geleë. Dit word sedert 1921 as die amptelike landgoed van die Britse eerste minister gebruik en is op Engeland se Nasionale Erfenislys gelys.

Die herehuis, wat uit die 16de eeu dateer, is oor die eeue deur verskeie adellike families besit. In 1912 kom dit in die hande van die egpaar Arthur en Ruth Lee. Tydens die Eerste Wêreldoorlog dien dit as 'n veldhospitaal. Die kinderlose egpaar besluit na afloop van die oorlog om die huis aan die staat (as landgoed vir die destydse eerste minister) te bemaak. Ná lang besprekings met die toenmalige premier David Lloyd George het die laerhuis die skenking in 1917 met die "Chequers Estate Act" aanvaar.



</doc>
<doc id="123073" url="https://af.wikipedia.org/wiki?curid=123073" title="Kagiso Media">
Kagiso Media

Kagiso Media is 'n Suid-Afrikaanse media maatskappy wat ten volle besit word deur Kagiso Tiso Holdings en beskryf hulself as 'n ""black controlled company"".

Kagiso Media besit aandele in die volgende radiostasies:


</doc>
<doc id="123075" url="https://af.wikipedia.org/wiki?curid=123075" title="Trekliedjie">
Trekliedjie

Trekliedjie is 'n lied waarvan die teks deur A.E. Carinus-Holzhausen (1883-1945) en die musiek deur die Amerikaner Walter Kittredge (1834-1905) in 1864 geskryf is. Die lied is in die F.A.K.-Volksangbundel opgeneem.




</doc>
<doc id="123082" url="https://af.wikipedia.org/wiki?curid=123082" title="Fiat G.50">
Fiat G.50

Die Fiat G.50 (Freccia) was 'n Italiaanse vegvliegtuig wat deur "Regia Aeronautica" gebruik is tydens die Tweede Wêreldoorlog. Dit was hulle eerste monovlerk, enkelsitplek, metaalromp vegvliegtuig met 'n terugtrekbare onderstel. Die eerste modelle was in die Spaanse Burgeroorlog getoets. Die vlieëniers het nie gehou van die "greenhouse" kajuit nie en die volgende 200 modelle was gebou met oop kajuite. Daar was ongeveer 120 van die vliegtuie in diens van die Italiaanse lugmag toe die Tweede Wêreldoorlog uitgebreek het. Sommige van die vliegtuie is gebruik vir aanvalle op Frankryk en ander vir aanvalle op Groot-Brittanje in 1940. Later is van hulle gebruik in die Griekse en Noord-Afrika veldtogte.

In 1939 het Finland 35 van die vliegtuie gekoop en dit gebruik in die Winteroorlog.




</doc>
<doc id="123083" url="https://af.wikipedia.org/wiki?curid=123083" title="Calitzdorp Spa">
Calitzdorp Spa

Calitzdorp Spa (voorheen ook bekend as Olifantsbron, Olifantsrivierbad en Gamkabad) is 'n warmwaterbron in die Klein Karoo van Suid-Afrika.

Die bron lê aan die oewer van die Olifantsrivier, ongeveer 20 km van Calitzdorp, 40 km van Oudtshoorn, by . Dit is slegs enkele kilometers voor die Olifantsrivier en die Gamkarivier bymekaar aansluit om die Gouritsrivier te vorm.

Die oog lewer daagliks sowat 650 000 liter water teen 51°C op. Die water is sterk ysterhoudend en daarom donker van kleur. Die bron is al verskeie male deur die vloedwater van die rivier oorstroom.

Die bron is ver van die ou hoofroetes na die binneland geleë. Uit ou reisverslae is bekend dat Robert Jacob Gordon in 1771 en John Barrow in 1801 hier was. Tans is die Eden-distriksmunisipaliteit die eienaar van die bron.



</doc>
<doc id="123087" url="https://af.wikipedia.org/wiki?curid=123087" title="Nicolaas Snyman">
Nicolaas Snyman

Ds. Nicolaas Tjaart Snyman (De Aar, Kaapland, Suid-Afrika, 1 Februarie 1911 – Venterstad, Kaapland, Suid-Afrika, 1 Julie 1951) was tussen 1937 en sy dood predikant in ses gemeentes of kombinasies van die Gereformeerde Kerke in Suid-Afrika, waarvan een in die Vrystaat, een in die Noord-Kaap en vier in die Oos-Kaap. 

Aangesien die latere ds. Snyman se vader die gesin reeds vroeg ontval het, het sy moeder tesame met haar kinders by haar peetvader en moeder, br. en sr. Hendrik du Plessis ingewoon. Toentertyd het Hendrik du Plessis gewoon op sy plaas, Hennopskraal, naby Houtkraalstasie, distrik De Aar. Oom Hendrik, soos hy in die gemeente De Aar bekend was, het 'n mooi biblioteek gehad, waaronder goeie teologiese werke was. Selfs teologiese tydskrifte uit Nederland het hy gereeld gelees. Nadat die plaas verkoop is, het die familie 'n tyd lank op die dorpie Burgerville gewoon, ’n dorpie sowat 35 km suidwes van De Aar wat later tot niet gegaan het toe De Aar sy watervoorraad uitgekoop het. Daarna is hulle na De Aar, waar Nicolaas sy skoolopleiding ontvang het. Reeds op skool het hy hom onderskei as ’n toegewyde en bekwame leerling. Einde 1928 het hy gematrikuleer.

Van 1929 tot einde 1935 het hy aan die PUK. vir CHO en die Teologiese Skool studeer en die grade B.A. en B.D. verwerf. Einde 1935 het hy die kandidaatseksamen in die teologie afgelê en is hy beroepbaar gestel. In ds. Snyman se lewenskets in die gedenkboek "Gereformeerde kerk Barkly-Oos 1871–1971" word uit sy doodsberig in "Die Kerkblad" aangehaal: "Wat was die vreugde van hierdie godvrugtige ou vader en moeder groot toe Nicolaas sy voorneme te kenne gee om predikant te word. Hulle is dan ook gespaar om hom as predikant te sien."

In 1937 is hy in die Kroonstad tot herder en leraar bevestig. In die 14 jaar van sy ampsbediening het hy Kroonstad-kombinasie; Kuruman-kombinasie; Oos-Londen-kombinasie; Barkly-Oos, Port Elizabeth en Venterstad bedien. 

In 1942 was hy met studieverlof terug op Potchefstroom en het hy geslaag in die skriftelike deel van die M.Div.- eksamen. Die tesis om die graad te verwerf het hy egter nie voltooi nie. As predikant het hy met ywer en opregtheid sy werk gedoen.

Geruime tyd het ds. Snyman aan 'n ernstige nierkwaal gely. Dikwels moes hy, volgens ds. Ammi Venter, "baie smartlike pyne verduur". Op 3 April 1951 het hy 'n beroerteaanval gekry terwyl hy besig was om sy motorkar met brandstof te laat vul. Nadat hy twee weke lank in die pastorie op Venterstad verpleeg is, is hy na die Nasionale Hospitaal in Bloemfontein gebring, waar hy vyf weke vertoef het. Daarna is hy teruggeneem. Nog ses weke is hy met toewyding en liefde versorg deur sy eggenote, ander familielede en gemeentelede. Elke nag het van die manslidmate om die beurt wakker gebly en die sieke versorg. Ds. Venter skryf: "Liefdevol en getrou het die kerkraad en gemeente in die donker dae die kranke leraar en sy gesin versorg en in elke opsig bygestaan. Op Sondagmôre, 1 Julie, het hy heengegaan na die Vaderhuis, waarna hy so vuriglik verlang het. Tydens sy siekte het hy so graag geluister na Romeine 8 veral vanaf vs. 31. Ps. 116 en Jesaja 43 was onder die Skrifgedeeltes wat aan hierdie moedige stryder in die dag van sy beproewing troos gebied het. 

Voor sy dood het ds. Snyman gevra dat dr. J.M. de Wet, predikant van Middelburg, Kaap, die begrafnisrede waarneem en die kerkraad as draers optree.

Ds. Ammi Venter het ds. Snyman in Januarie 1940 te Uitschot in die huwelik bevestig met Petronella Johanna Schutte. Uit die huwelik is vier kinders gebore, van wie drie hom oorleef het: Frans Jacob Petrus, Nicolaas Tjaart en Huibré Elizabeth.

Ds. Ammi Venter skryf in die "Almanak" van die GKSA vir die jaar 1952 die feit dat al die gemeentes waar hy gedien het, op sy begrafnis aanwesig was, "dien as genoegsame getuienis van die liefde en agting wat daar vir hom gekoester is. Die gawes en talente wat God aan hom geskenk het, het hy gebruik en aangewend in sy diens."

Die naamlose skrywer van ds. Snyman se lewenskets in "Die Kerkblad" skryf: "As ons aan ons ontslape broeder dink, is daar altyd 'n paar uitstaande karaktertrekke wat ons van hom sal onthou. Sy ongekunstelde lewenshouding en nederigheid was die grondtoon van sy lewe. Dit het hom toeganklik vir enige mens – welgesteld of arm – gemaak. Daarby het hy 'n besondere sin vir humor gehad. Hy het gou die komiese sy van 'n saak raakgesien en kon dit so hartlik geniet en daaroor lag. 

"Hy het student gebly. Sy voortreflike geheue, knap onderskeidingsvermoë en logiese redeneervermoë, was miskien die beste gawes wat die Here aan hom geskenk het. Reeds vanaf die begin van sy loopbaan as herder en leraar het dit ons in sy prediking opgeval. Alhoewel hy nooit lank gepreek het nie, was die Woord van God, soos deur hom bedien, altyd fris en treffend. 

"Ek herinner my dat, toe hy as teologiese student in De Aar gepreek het, die eggenote van oom Hendrik glimlaggend na die diens opgemerk het: 'Die preekstoel was vanmôre 'n steestoel.' 

"Hy was 'n knap eksegeet. Eenvoudig, maar diep gevoelvol kon hy preek; soos een broeder dit mooi gestel het na die preek van hom oor Psalm 146:5: 'Waarlik, daar is tot sy hart gespreek.' Op ons meerdere vergaderings het ons hom beslis en vasberade gesien, as een wat sy standpunt by die lig van Gods Woord en soos hy dit verstaan, kon handhaaf. Ons het hom geken as 'n broeder met 'n kinderlik opregte geloof. In intieme geselskap kon hy verwys na gebedsverhoringe en bewonderend spreek oor God se weg met ons en sy kerk deur die lewe. 

"Ook vir hom egter het 'n bittere lyde gewag en op veertigjarige leeftyd was sy werk op aarde afgedoen. Aandoenlik was reeds vir ons daardie oomblikke, toe hy van die spesialiteit in Johannesburg verneem het, dat daar aan sy besondere krankheid nie iets gedoen kon word nie. Indertyd was hy nog predikant te Kuruman. Tog het hy nog vier gemeentes daarna bedien, waaronder Barkly-Oos. Met pynlike inspanning ondanks herhaalde bitter teenslae, het hy in sy roeping met vasberadenheid gestaan."



</doc>
<doc id="123090" url="https://af.wikipedia.org/wiki?curid=123090" title="Burgerville">
Burgerville

Burgerville was ’n dorpie in die Noord-Kaapse Karoo, sowat 35 km suidwes van De Aar, wat op 8 Februarie 1907 gestig is, maar in 1936 ophou bestaan het nadat die stadsraad van De Aar Burgerville se watervoorraad opgekoop het.

Omstreeks 1904 het die here Diederick J. Jooste van die plaas Bloemhof, Jan A. van der Merwe van die plaas Gansfontein, D.F. van der Merwe en die prokureur Vikus Coetzee 'n sindikaat gevorm, en die plaas Sewefontein Nr. 2 van Gert Burger (wat op die plaas Dorings geboer) gekoop, met die doel om daarop 'n dorpie aan te lê. Maar om 'n dorp uit te lê, is water onontbeerlik. Dit was nie in genoegsame hoeveelhede aanwesig op hierdie grond nie, maar wel op Sewefontein Nr. 1, wat aan Barend Burger behoort het. Op 'n goeie aand het die lede van die sindikaat by Burger se huis om water vir die te stigte dorp aangeklop. Eers ná 'n ernstige gesprek van sowat twee uur het Burger ingewillig om 16 uur water per dag aan die sindikaat af te staan vir die aanlê van ’n dorp. Toe Burger daardie aand sy gewilligheid hiertoe te kenne gee, het lede van die sindikaat gesê: "Nou het ons somaar die dorp se naam 'Burger wil'." Dit is toe saamgesmelt tot Burgerville. 

Met genoegsame water vir besproeiing het hier, op 'n afstand van sowat 48 km van die dorp Hanover, binne afsienbare tyd 'n dorpie ontplooi wat naderhand 'n "veelbesproke" buitewyk van Hanover sou word.

Hoewel Burgerville eers in Februarie 1907 amptelik gestig is, was daar in 1905 al in werklikheid 'n dorpie. Op versoek van Burgerville het die kerkraad van die NG gemeente Hanover in Julie 1905 'n bedrag van £125 geleen ten einde die bestuur daar in staat te stel om "een tydelike kerkgebouw" op te rig. Terselfdertyd het die kerkraad verlof gegee dat die twee erwe op Burgerville wat vir 'n kerk en pastorie geskenk is, in sy naam geregistreer word, mits dit geen onkoste vir die kerkraad sou meebring nie. Ook het die kerkraad 'n kommissie uit sy geledere benoem wat vir kerkdienste daar moes sorg. 

Die bestuur van kerksake te Burgerville het kort daarna 'n vaster vorm aangeneem toe die kerkraad 'n plaaslike "direksie" vir daardie doel benoem. Op sterk aandrang van Burgerville het die kerkraad in September 1906 toegestem dat die Nagmaal elke drie maande daar bedien kon word. Blykbaar het die kerkraad tog daarna gevrees dat driemaandelikse Nagmaalsvieringe Burgerville dalk "afvallig" van Hanover kon maak, want twee jaar later het hulle hierdie vergunning ingekort tot twee Nagmaalsbedieninge per jaar, te wete in Januarie en Julie. "In April en October komt de hele gemeente te Hanover saam voor het vieren van het nachtmaal," het die kerkraadsnotule van 22 Augustus 1908 gelui. 

Terselfdertyd het die kerkraad besluit dat geen basaars vir kerklike doeleindes op Burgerville gehou mag word nie. Sulke het die "direksie" van Burgerville nie aangestaan nie, met die gevolg dat die verhouding tussen hulle en die Kerkraad van Hanover nie altyd van die beste was nie. 

Toe omstreeks 1910 vir die stigting van 'n gemeente op De Aar geywer word, het die direksie van Burgerville, gesteun deur vooraanstaande plaaslike lidmate, 'n versoek tot die Hanoverse kerkraad gerig vraende om "tezamen met De Aar een gemeente te stichten". Hierdie versoek wou die kerkraad "niet in consideratie" neem nie, moontlik omdat dit die gemeente sou verswak. Volgehoue druk vanuit Burgerville het die kerkraad nietemin beweeg om bogenoemde besluite i.s. basaars en Nagmaalsvieringe te Burgerville in hersiening te neem. So byvoorbeeld het die kerkraad in 1912 toegestem dat "en deel van het Dankfeest Bazaar" jaarliks te Burgerville gehou sou word, vir "Burgerville en de onmiddellyke omliggende plaatsen". Voorts is kwartaallikse Nagmaalsvieringe toe weer toegestaan. Van 1914 af is selfs een keer per jaar lidmate op Burgerville aangeneem en voorgestel. Gertie van der Merwe, 'n dogter van Dawid Knapdaar en suster van di. Vidi en Andries van der Merwe, het baie jare lank die wyk Burgerville as orreliste gedien. 

Terwyl ds. Stephanus Philippus Fouché, Hanover se predikant van 1903 tot 1919, onder taamlik moeilike omstandighede sy bes vir Burgerville gedoen het, het sy opvolger, ds. George Rudman, 'n taamlike afsydige houding teenoor hierdie dorpie aangeneem. Ds. A.P. Smit meen ds. Rudman het blykbaar "nie gehou van die gees van selfstandigheid en selfs 'onafhanklikheid' wat hierdie wyk teenoor Hanover op kerklike gebied aan die dag gelê het nie". Teen hierdie tyd het Burgerville sy eie koster, orrelis en selfs kassier gehad. Hierdie amptenare is natuurlik van tyd tot tyd deur die kerkraad van Hanover aangestel, en die kassier moes elke drie maande verslag doen aan die "hoofd kassier te Hanover". Voorts het Burgerville sy eie Sondagskool, CJV en selfs ACVV gehad. In 1921 het Burgerville verlof gevra om 'n nuwe kerk daar te bou. Vanweë "de benarde toestand op financieel gebied" en "gebrek aan fondsen in de kerkkas", wou die kerkraad nie sy toestemming hiertoe gee nie. Tog het die kerkraad ds. Rudman om "negen Zondagen in het jaar en drie maal op een dag in de week" dienste op Burgerville waar te neem.

In die dekade ná 1920 het hierdie waterryke dorpie bemoedigend vooruitgeboer en was alle aanduidings dat dit binne afsienbare tyd Hanover, en later selfs De Aar, na die kroon sou steek, aldus ds. A.P. Smit. Hanover het wel redelik sterk water gehad, maar lê nie teen die spoorlyn nie, terwyl De Aar die voordeel van die spoorbaan gehad het, maar deur 'n steeds toenemende skaarste aan water gekortwiek is. 'n Rooskleurige toekoms het dus op Burgerville gewag. 

In 1952 het dr. E.A. Venter in "De Aar – Stad van die toekoms" geskryf: "Teen 1933 was Burgerville, 21 myl vanaf De Aar, 'n rustige en lommerryke dorpie met baie planne en ideale vir die toekoms. Heelwat mooi woonhuise het reeds verrys, bome is geplant en strate is aangelê. Die lidmate van die Ned. Geref. Kerk het al hul eie kerksaal gehad; 'n skool, 'n poskantoor en voorts alle gebruiklike publieke kantore het reeds diens gelewer aan die samelewing. Sakeondernemings het begin verrys. Burgerville het sy eie dorpsbestuur gehad. Sy onuitputlike watervoorrade, in teenstelling met die haglike (water-) posisie op De Aar, het grootse verwagtings geskep by sy inwoners. Reeds op 8 Februarie 1907 gestig, het die dorpie teen 1921 'n bevolking van 295 gehad." 

Maar reeds met die gemeente Hanover se eeufees in 1956 skryf ds. Smit: "En tog, as die reisiger vandag daar verbygaan, dan sien hy net 'n 'spookdorp' – Burgerville is afgebreek tot op die grond! Heel tekenend verwys die plaaslike Kleurlinge dan ook na Burgerville as die 'stukkende dorp'." 

Die groot spoorwegdorp De Aar se boorgate het sedert 1929 een ná die ander ingegee, en toe alle planne ter oplossing van hierdie waterskaarste een ná die ander misluk, het De Aar se stadsvaders Burgerville in 1935 met sy waterbronne en al uitgekoop. Hierdie Burgerville-waterskema, waardeur sowat 175 000 gelling (662 500 liter) water met 'n seweduim-pyplyn na De Aar sou vloei, is op 25 September 1936 voltooi teen 'n koste van £61 165. Dr. E.A. Venter skryf: "En terwyl die kosbare vog langs die pyplyn vervoer is, is die lewenskrag van Burgerville as ’t ware oorgeplant op De Aar. Terwyl Burgerville ál meer 'n plek van verlatenheid en vervalle murasies geword het, het De Aar 'n rysige skoonheid begin ontplooi. Die tragedie van Burgerville het die triomf van De Aar geword." Ds. Smit skryf: "En so moes Burgerville sterwe sodat De Aar kon lewe!" 

Onmin het nie uitgebly nie. Onder die grond wat die dorp De Aar uitgekoop het, was ook die kerkplein (met die kerkgebou daarop) en die pastorie-erf waarvoor £150 en £40 onderskeidelik betaal is. Die kerkraad van Hanover wou ook die kerkhof aan die munisipaliteit van De Aar verkoop, maar laasgenoemde het nie hiervoor kans gesien nie. Die verkoop van hierdie kerkeiendom het plaaslik groot ontevredenheid (en selfs 'n mate van verbittering) veroorsaak, waarvan daar dekades later nog tekens was. 

Die vriende van Burgerville het agterna probeer om minstens die kerkgebou terug te koop, maar nie daarin geslaag nie. Selfs 20 jaar later het sommige mense geglo ds. Rudman sou die munisipaliteit versoek het om nie die kerkgebou aan Burgerville se mense af te staan nie. Ds. Smit voer aan daar is duidelike bewyse uit die kerkraadsnotule van Hanover dat selfs die kerkraad op ’n tydstip probeer het om die kerkplein terug te koop, of minstens die vrye gebruik van die kerkgebou vir kerklike doeleindes wou verseker. Maar ook hiervan het niks tereggekom nie, en teen Maart 1936 moes die kerkgebou vir goed aan die stadsraad van De Aar afgegee word. 

Die kerkraad het darem die meubels in die kerkie uitgehou. Hieroor was daar toe onenigheid tussen Burgerville en Hanover. Eersgenoemde wou hê die meubels moes in die gebou bly vir gebruik met wyksdienste, maar die kerkraad het in September 1936 besluit "om die meubels te verwyder en die banke aan persone te gee wat dit geëis het". Luidens die kerkraadsnotule van 7 September 1936 is 'n kommissie aangestel om die meubels te verwyder en die orrel te verkoop. Die banke sou in die CJV-saal op Hanover geplaas word; die kerkklok sou na die Armesorgkommissie gaan vir gebruik van die lede van die NG Kerk by die diamantmyne te Brakrivier, terwyl die Kanselbybel aan br. J.F. Celliers van De Aar geskenk sou word. En so is Burgerville ook kerklik "afgetakel"."

In 1950 het die munisipaliteit van De Aar 'n lokaal vir die hou van wyksdienste te Burgerville beskikbaargestel.




</doc>
<doc id="123094" url="https://af.wikipedia.org/wiki?curid=123094" title="Julia Child">
Julia Child

Julia Child (née McWilliams, 1912–2004) was ’n Amerikaanse sjef wat mense met haar gewilde TV-programme en boeke leer kook het. Haar bekendste boek was "Mastering the Art of French Cooking" (1961). Sy het verskeie kookprogramme aangebied, waaronder "The French Chef", wat 10 jaar lank op televisie uitgesaai is. Sy het 'n Peabody- en 'n Emmy-prys gewen. Die kombuis waarin sy drie van haar kookprogramme aangebied het kan in die Nasionale Museum van Amerikaanse Geskiedenis besigtig word.

Child is op 15 Augustus 1912 in Pasadena in Kalifornië gebore. Sy het aan die "Smith College" en die "Le Cordon Bleu" studeer. Sy was van 1946 tot met haar dood in 1994 met Paul Cushing Child getroud. Hulle het nie kinders gehad nie. Child is op 13 Augustus 2004 in Montecito, Kalifornië aan nierversaking oorlede. Sy was 91 jaar oud.





</doc>
<doc id="123096" url="https://af.wikipedia.org/wiki?curid=123096" title="Cherokee">
Cherokee

Die Cherokee ("ah-ni-yv-wi-ya" in Cherokee) is ’n inheemse Amerikaanse stam van die Amerikaanse deelstate Noord-Carolina en Oklahoma. Dit is een van die stamme wat as die vyf beskaafde stamme beskryf is.

President Andrew Jackson voer in 1830 die "Indian Removal Act" in wat die inheemse stamme oos van die Mississippirivier verplig om na die streke van die huidige deelstaat Oklahoma te trek. Die Cherokee word in 1838 die vyfde groot stam wat gedwing word hulle tuiste te verlaat. Sowat 15 000 van hulle vertrek, 'n klein groep verskuil hulle in die Appalachegebergte. Op hierdie trek sterf vier duisend Cherokees van honger, koue of siektes. Hulle noem hierdie trek die "Nunahi-Duna-Dlo-Hilu-I" die "pad waar hulle gehuil het". Die meeste Cherokee woon vandag steeds in Oklahoma, maar die oostelike bende wat in die berge gebly het, het later land in die weste van Noord-Carolina gekoop om daar 'n klein reservaat te stig.



</doc>
<doc id="123097" url="https://af.wikipedia.org/wiki?curid=123097" title="Fairey Firefly">
Fairey Firefly

Die Fairey Firefly was 'n veg- en verkenningsvliegtuig wat deur die Britse Vloot gebruik is tydens die Tweede Wêreldoorlog op hulle vliegdekskepe. Dit was 'n tweesitplek, eenmotorige monovlerkvliegtuig. Dit het die "Fairey Fulmar" vervang. Die vliegtuig het sy nooiensvlug op 22 Desember 1941 voltooi.

Die vliegtuig se vlerke kon terugvou sodat dit in die loods van 'n vliegdekskip kon pas. Die Mk1, toegerus met 'n Griffon-motor, was ongeveer 64km/g vinniger as die "Fulmar" met 'n "Merlin-motor"; tog was dit nog te stadig vir die gemiddelde vegvliegtuig van die tyd.

Die "Firefly" was beter bewapen as die "Fulmar"; dit het oor vier 20 mm kanonne beskik teenoor die "Fulmar" se agt masjiengewere. 'n Voordeel van die "Firefly" is dat dit goeie hanteringseienskappe teen lae snelhede het, 'n absolute vereiste vir 'n vliegdekgebaseerde vliegtuig.

Daar is vroeg reeds in die produksie ook 'n nagvegterweergawe van die "Fairey Firefly" ontwikkel. Dit is toegerus met klein onderskepradars in die vlerke. Die ekstra toerusting aanboord het egter die vliegtuig se gravitasiepunt beinvloed en die nagvegter se romp is verleng met 47,7 cm. Die model het bekend gestaan as die N.F2. Die N.F2 was in klein getalle gebou omrede daar later beter radartoerusting beskikbaar was wat in die bestaande vliegtuig gepas het. Later is radar as 'n standaard op alle "Firefly's" geinstalleer. Die nagvegters is ook met spesiale gloedonderdrukkers op die uitlaatpype toegerus om die gloed te verskans.

Die "Firefly" is nie werklik 'n klassieke vegvliegtuig nie, maar het uitgemunt in die rol as 'n aanvals- en verkenningsvliegtuig. Die "Firefly" het sy eerste luggevegoorwinning behaal op 2 Januarie 1945 toe 'n vegter van 1770 Eskader 'n Japannese "Oscar"-vliegtuig afgeskiet het. Dit het naby 'n olieraffinadery in Sumatra gebeur.
In die weke na Japan oorgegee het is die "Firefly" gebruik om voorrade aan die krygsgevangenes te verskaf op die hoofeiland. "Firefly's" van die Britse Vloot het aan die Korea-oorlog deelgeneem asook in 1954 in Maleisië.




</doc>
<doc id="123098" url="https://af.wikipedia.org/wiki?curid=123098" title="Swaargewig">
Swaargewig

Swaargewig is 'n gewigsklas in boks en ander vegsport.

Boksers wat 200 pond (14 st 3 lb, 90 kg) en meer weeg word beskou as swaargewigte deur die groot professionele boksorganisasies: die Internasionale Boksfederasie, die World Boxing Association, die Wêreldboksraad, en die Wêreldboksorganisasie (WBO).

Vir die meeste boksorganisasies, is die maksimumgewig vir 'n kruisergewig 200 pond. Dus kan 'n bokser wie se gewig meer is as 200 lb (14 st 3 lb, 90 kg) slegs as 'n  swaargewig boks.

In 1920, is die minimum gewig vir 'n swaargewig op 175 pond (12 st 7 lb, 79 kg) gestel, wat vandag die ligswaargewigafdeling se maksimum is.

Sedert die 1960's het die swaargewigtitel onder verskeie beheerorganisasies versplinter, en so, wat eens bekend was as die enkele "Swaargewigkampioen", word nou na verwys as die "Onbetwiste Kampioen" as die een vegter wat al die ander titelhouers verslaan het.

Onder ander omstandighede kan na 'n persoon as 'n "Swaargewig" verwys word as hy/sy buitengewone mag of invloed het in 'n sakebesigheid, in 'n maatskappy se raadsaal, of selfs in 'n politieke arena.


</doc>
<doc id="123099" url="https://af.wikipedia.org/wiki?curid=123099" title="Pierre Greeff">
Pierre Greeff

Piere Greeff is 'n Suid-Afrikaanse musikant. Hy was deel van die Afrikaanse musiekgroep Lukraaketaar en is tans voorsanger van Die Heuwels Fantasties.



</doc>
<doc id="123101" url="https://af.wikipedia.org/wiki?curid=123101" title="Xenarthra">
Xenarthra

Die Xenarthra is een van vier hoofgroepe (superorde's) van vandag se plasentale soogdiere. Saam met die Afrotheria vorm hulle die Atlantogenata.

Die Xenarthra is die kleinste superorde en bevat net twee ordes. Een daarvan het twee onderordes:


Die Xenarthra het lank endemies aan Suid-Amerika gewees, toe dit 'n eilandkontinent gewees het. Ná die vorming van die landengte van Panama het die groep ook na Noord-Amerika uitgebrei en vandag kan steeds armadillo's in die Verenigde State aangetref word.


</doc>
<doc id="123102" url="https://af.wikipedia.org/wiki?curid=123102" title="Alabandiet">
Alabandiet

Alabandiet is 'n taamlik seldsame mineraal met chemiese formule MnS. Dit het 'n halietstruktuur en behoort tot die galenietgroep Dit word in epitermale laetemperatuur sulfiedare in mangaanneerslae aangetref. In meteoriete is dit seldsaam. 

In Suid-Afrika word dit volop in die Gamsberg-Oos-afsetting (in Boesmanland) aangetref. Dit vorm 16 % (massagewys) van die pelitiese skis.


</doc>
<doc id="123104" url="https://af.wikipedia.org/wiki?curid=123104" title="Vyf beskaafde stamme">
Vyf beskaafde stamme

Die vyf beskaafde stamme is 'n versamelnaam vir vyf inheemse Amerikaanse stamme, naamlik die Cherokee, Chickasaw, Choctaw, Muscogee (Creek) en die Seminole. Hierdie stamme is deur Europese setlaars as beskaafd beskou omdat hulle baie van die tradisies van die kolonialiste aangeneem het en oor die algemeen goeie verhoudings met hul bure gehandhaaf het. Die vyf beskaafde stamme het in die suidooste van die Verenigde State gewoon voordat hulle na ander dele van die land, hoofsaaklik die huidige Oklahoma, verskuif is.

Vandag beskou talle inheemse Amerikaners, veral die van ander stamme, die term as neerhalend en rassisties. Wanneer daar tans oor hierdie stamme gepraat word, word die term "vyf stamme" soms gebruik om die suggestie dat ander stamme barbaars is (of was) te vermy.

Hierdie vyf stamme is uit hul woongebied na die weste van die VSA verskuif. Die bekendste hiervan was die dramatiese "Trail of tears" ("spoor van trane") in 1838, toe president Martin Van Buren die omstrede verdrag van New Echota in werking gestel en die Indiane se land in die ooste vir land in die weste verruil het.

Die vyf stamme was tydens die Amerikaanse Burgeroorlog erg verdeeld. Die Choctaw en Chickasaw het hoofsaaklik aan die kant van die Konfederasie geveg, terwyl die Muskogi, Seminole en die Cherokee tussen die Unie en die Konfederasie verdeeld was. Die Cherokee het 'n burgeroorlog in eie geledere tussen diegene wat die verskillende kante gesteun het geveg.

Toe die stamme na die reservaat verskuif is, het die regering belowe dat hul land vry van blanke setlaars sou bly. Sommige pioniers breek hierdie ooreenkoms al voor 1893, toe die regering die "Cherokee Strip" vir bewoning deur buitestaanders geopen het. In 1907 is die gebied van Oklahoma en die Indianereservaat tot die nuwe staat Oklahoma saamgevoeg. Al vyf stamme is tans daar verteenwoordig.


</doc>
<doc id="123106" url="https://af.wikipedia.org/wiki?curid=123106" title="Monika Pon-su-san">
Monika Pon-su-san

Monika Pon-su-san (née Sing-Lee, 21 November 1930 – 14 Junie 2017) was die model wat Vladimir Tretchikoff vir sy beroemde skildery "Chinese Girl" (Chinese meisie), ook bekend as "The Green Lady" (die groen dame), gebruik het.

Pon-Su-San is deur Tretchikoff raakgesien terwyl sy by haar oom se wassery in Kaapstad gewerk het. Sy was omtrent twintig jaar oud en het twee keer 'n week vir ses weke lank vir hom gesit, sodat hy haar kon skilder. Hy het haar £6.50 (destyds R20) daarvoor vergoed.

Sy is op 14 Junie 2017 in Johannesburg oorlede.

Die skildery van haar dateer uit 1952 en het een van die bekendste kunsreproduksies van die twintigste eeu geword. Die skildery vertoon 'n Chinese meisie met 'n ongewone blougroen veltoon, wat die skildery die bynaam "The Green Lady" gegee het. Tretchikoff het beweer dat die eerste weergawe van hierdie skildery in Kaapstad vernietig is en hy het 'n nuwe weergawe vir sy 1953-toer na die VSA geverf. Navorsers kon egter geen bewyse hiervoor vind nie.

Die oorspronklike is op 20 Maart 2013 by Bonhams-veilinghuis in Londen vir byna $ 3.5 miljoen (£ 982.050) verkoop. Dit is deur die Britse juwelier Laurence Graff opgeraap. Sedert 30 November dieselfde jaar is dit by die Delaire Graff Estate naby Stellenbosch in Suid-Afrika tentoongestel.


</doc>
<doc id="123107" url="https://af.wikipedia.org/wiki?curid=123107" title="Cheyenne (volk)">
Cheyenne (volk)

Die Cheyenne is 'n inheemse Amerikaanse stam in die noorde van die Verenigde State van Amerika. Die stam is 'n samestelling van twee verwante stamme wat in die 19de eeu geïntegreer het, naamlik die So'taa'é of Sutai, en die Tsitsistas. Hulle is in taal en kultuur nou aan die Inuna Ina (Arapaho) verwant. Op kulturele gebied toon hulle ooreenkomste met die Lakota.



</doc>
<doc id="123108" url="https://af.wikipedia.org/wiki?curid=123108" title="Arapaho">
Arapaho

Arapaho (soms geskryf as "Arapahoe") is die naam van 'n inheemse Amerikaanse stam. Die term wat hulle vir hulself gebruik is die "Inuna Ina".

Hoewel die Arapaho 'n aparte nasie vorm het hulle tog baie met hulle bondgenote, die Cheyenne in gemeen. Die Arapaho kom waarskynlik uit die gebied wat tans as Minnesota en Noord-Dakota bekend is. Die Europese uitbreiding het hulle gedwing om na die weste te migreer, na die huidige deelstate van Colorado, Wyoming en Kansas. Vóór die koms van die blankes was daar ongeveer 3300 Inuna Ina. Daar is tans sowat 7 000 volbloed Arapaho en ongeveer 17 000 mense van gedeelde Arapaho-afkoms (sensus van 2000).



</doc>
<doc id="123110" url="https://af.wikipedia.org/wiki?curid=123110" title="Vladimir Tretchikoff">
Vladimir Tretchikoff

Vladimir Tretchikoff (13 Desember 1913 – 26 Augustus 2006) was 'n bekende Suid-Afrikaanse kunstenaar wat in Rusland gebore is. Die verkope van sy kunswerke en reproduksies daarvan is trouens die beste ter wêreld. 

Hy het al talle geslaagde uitstallings in Suid-Afrika, die VSA, Kanada en Brittanje aangebied. Tretchikoff is in 1913 in Siberië gebore. Met die uitbreek van die Russiese Revolusie (1917) het hy saam met sy ouers na China gevlug, maar hulle is dood toe hy 7 jaar oud was. 

Hy het reeds op 'n vroeë ouderdom talent getoon en maak daarop aanspraak dat hy op 11-jarige ouderdom 'n professionele kunstenaar was. Met die uitbreek van die Tweede Wêreldoorlog is hy in Maleisië deur die Britse regering as spotprent- en propagandakunstenaar in diens geneem. Net voor die val van Singapoer het hy sy vrou en kind op 'n skip gesit, menende dat dit na Australië op pad was. 

Hy self was op 'n skip wat deur die Japanners gekelder is. Na 23 dae op 'n reddingsbootjie het hy in Java aangekom, waar hy gevange geneem is. Hy is egter na 'n paar maande weer vrygelaat, het verneem dat sy vrou inderdaad in Suid-Afrika was en het haar hierheen gevolg en hom hier gevestig. 

Met sy eerste uitstalling in Suid-Afrika in die vyftigerjare, was hy reeds in ander dele van die wêreld bekend. In 1952 voltooi hy die prent "Chinese Meisie", die model was Monika Pon-su-san. Die prent word 'n internasionale sukses.



</doc>
<doc id="123111" url="https://af.wikipedia.org/wiki?curid=123111" title="Woodlands, Durban">
Woodlands, Durban

Woodlands is 'n voorstad in die suide van Durban, KwaZulu-Natal. Dit is net suid van Montclair geleë, op die westelike grens van Mobeni-Oos.


</doc>
<doc id="123112" url="https://af.wikipedia.org/wiki?curid=123112" title="Woodhaven, Durban">
Woodhaven, Durban

Woodhaven is 'n voorstad in die suide van Durban, KwaZulu-Natal. Dit is net oos van Yellowwood Park op die westelike grens van Woodlands geleë.


</doc>
<doc id="123113" url="https://af.wikipedia.org/wiki?curid=123113" title="Sydenham">
Sydenham

Sydenham is 'n ou gevestigde voorstad van Durban in KwaZulu-Natal.


</doc>
<doc id="123114" url="https://af.wikipedia.org/wiki?curid=123114" title="Beauclerk Upington">
Beauclerk Upington

Beauclerk Upington (1872 - 1938) was 'n advokaat en seun van sir Thomas Upington. Hy is in Dublin gebore en studeer aan die "South African Collge" en "Trinity College" in Dublin. Hy vestig homself in Kaapstad en word 'n bekende kriminele advokaat. Hy is in 1938 oorlede.



</doc>
<doc id="123115" url="https://af.wikipedia.org/wiki?curid=123115" title="Willem Hendrik van den Bos">
Willem Hendrik van den Bos

Willem Hendrik van den Bos (25 September 1896, Rotterdam – 30 Maart 1974) was 'n Suid-Afrikaanse sterrekundige. Hy verwerf sy doktorsgraad in Leiden en werk daarna direk by die Uniesterrewag in Johannesburg. In 1927 word hy aangestel as hoof-assistent en in 1941 as Unie-sterrekundige, 'n pos wat hy tot en met sy aftrede beklee. Hy was 'n wêreldleier oor dubbelsterre. Hy was aangestel as President van die kommissie om dubbelsterre te studeer deur die Internasionale Sterrekundige Unie.



</doc>
<doc id="123116" url="https://af.wikipedia.org/wiki?curid=123116" title="Ruimteskip Celeste">
Ruimteskip Celeste

Ruimteskip Celeste is wetenskapsfiksie geskryf deur Johann Bredell (die skrywersnaam van snydokter en narkotiseur Jacobus Johannes Koekemoer) wat vir die ouderdomsgroep 10 – 14 bedoel was. Hierdie verhaal is verwerk tot radiovervolgverhaal en deur die SAUK uitgesaai.

In 1981 is 250 Wiskunde- en Wetenskapleerlinge met die SAL Vlug 473 op pad na Amerika om 'n ruimtetuiglansering te gaan besigtig. Die straler beland in die berugte Bermudadriehoek en die vlieënier verloor beheer oor die vliegtuig.

Hulle word die volgende oomblik in die buitenste ruimte na 'n reusagtige ruimteskip aangetrek. Die straler land in die enorme hangar en die passasiers klim uit. Die ruimtetuig is heeltemal verlate en elkeen skop nes. Die ruimteskip word die "Celeste" gedoop.

Hef aan lê nog voor: die ruimteskip se werking en rekenaars moet ontrafel word om na die aarde terug te keer. Gou span Jan en Eddie hul besondere taalaanleg in om die taal van die voormalige ruimteskipbewoners te ontsyfer. Dit lyk verwant aan Indogermaans. 'n Paar seuns leer in die vlugnabootser hoe om met die vegvliegtuie van die ruimteskip mee te vlieg. Tydens die daaglikse patrollering word die seuns deur ander vegvliegtuie uit die ruimte aangeval. Binne 10 minute is alles verby en kies slegs een vyandige vliegtuig die hasepad – die res is almal voor die voet vernietig.

Prof. Anton Coetzee bou 'n robot om die rekenaars binne te dring en kry sodoende die ruimteskip aan die gang. Gou-gou keer hulle terug aarde toe.

Ongeloof begroet hulle by hul aankoms in Pretoria. Op die kalender staan Junie 2041. 60 jaar het ondertussen verloop. Ondanks die hereniging met oorlewende bloedverwante het die ruimtereisigers bykans niks met die moderne samelewing in gemeen nie. Hulle besluit daarom om met die "Celeste" weer na die ruimte terug te keer.



</doc>
<doc id="123118" url="https://af.wikipedia.org/wiki?curid=123118" title="Jane Elizabeth Waterston">
Jane Elizabeth Waterston

Dr. Jane Elizabeth Waterston (1843 – 7 Desember 1932) was die eerste vrouedokter in Suid-Afrika. Sy is in Inverness, Skotland gebore. Sy kom in 1867 in die Kaap aan en werk as onderwyseres by Lovedale. Ses jaar later keer sy terug na Brittanje om haar as verpleegster te bekwaam en toe as dokter. Dit was egter nie vir haar moontlik om haar graad daar te verwerf nie en sy doen dit toe in Brussel. Sy keer in 1883 terug na die Kaap en was die eerste vrouedokter in die land. Daar het sy 'n groot praktyk opgebou. Sy het ook baie gedoen om die lyding tydens die Tweede Vryheidsoorlog te verlig. Sy is in 1932 oorlede.



</doc>
<doc id="123119" url="https://af.wikipedia.org/wiki?curid=123119" title="John Medley Wood">
John Medley Wood

Dr. John Medley Wood (1 Desember 1827 – 26 Augustus 1912) was 'n Suid-Afrikaanse plantkundige. Hy is in 1827 in Nottinghamshire gebore. Hy bring sewe jaar op die see deur voordat hy hom in 1852 in Natal vestig. Hy boer vir 30 jaar en 1882 word hy aangestel as Direkteur van die Durban Botaniese Tuin asook kurator van die Koloniale Herbarium. Hy was redakteur van "Natal Plants" en het baie geskryf.



</doc>
<doc id="123120" url="https://af.wikipedia.org/wiki?curid=123120" title="Windermere, Durban">
Windermere, Durban

Windermere is 'n voorstad in die hartjie van Durban, Suid-Afrika.


</doc>
<doc id="123121" url="https://af.wikipedia.org/wiki?curid=123121" title="Wiggins">
Wiggins

Wiggins is 'n groot Swart woonarea in sentraal-Durban, KwaZulu-Natal, Suid-Afrika.


</doc>
<doc id="123122" url="https://af.wikipedia.org/wiki?curid=123122" title="Bonela">
Bonela

Bonela is 'n woonarea van gemengde rassegroepe in sentraal-Durban, KwaZulu-Natal, Suid-Afrika.


</doc>
<doc id="123123" url="https://af.wikipedia.org/wiki?curid=123123" title="Goudini Spa">
Goudini Spa

Goudini Spa is 'n warmwaterbron naby Worcester in die Wes-Kaap. Dit is 'n gewilde naweekbestemming vir inwoners van Kaapstad.

Die bron is geleë by en 6 km noordwes van Rawsonville aan die pad deur die Slanghoekvallei. Dit lewer 270 000 liter per dag teen ongeveer 40,1°C by die oog.

Die bron was al aan die begin van die 18de eeu aan die blanke setlaars bekend. Dit was egter maar min deur reisigers besoek, omdat dit ver van die destydse hoofroetes geleë was. Destyds het die verkeer na die binneland oor die Hottentots-Hollandberge of via die Roodezand gegaan. Die bou van die Bainskloofpas, Du Toitskloofpas en die spoorlyn van Wellington na Ashton het hierdie landsdeel ontsluit, bygedra dat die warmbron ontwikkel is en in 1841 tot openbare oord verklaar is. In die 1920’s is 'n hotel hier gebou, later het Rondalia dit in 'n vakansieoord omskep en tans word dit deur die ATKV bedryf.

Goudini is 'n Khoikhoi-woord met die waarskynlike betekenis van “wilde heuning”.



</doc>
<doc id="123128" url="https://af.wikipedia.org/wiki?curid=123128" title="Praagse kasteel">
Praagse kasteel

Die Praagse kasteel (Tsjeggies: "Pražský hrad") is die grootste geslote kasteelkompleks ter wêreld met 'n oppervlakte van 45 hektaar, bestaande uit paleise, administratiewe geboue, kerke, versterkings en tuine, geleë op die bergpiek Hradčany wat 'n panoramiese uitsig oor die Tsjeggiese hoofstad Praag bied. Die kasteel se oorspronge strek terug tot in die 9de eeu. Dit is sindsdien deur generasies van boumeesters in 'n verskeidenheid argitektoniese style omgebou en uitgebrei. Die 14de eeuse Rooms-Katolieke Sint-Vituskatedraal het in die sentrum van die kasteelkompleks ontstaan. Hier, in die sogenaamde Kroonkamer, word die Boheemse kroonjuwele bewaar.

Die kasteel het as setel van Boheemse hertoë en konings, twee van die Heilige Romeinse Ryk se keisers en Tsjeggo-Slowaakse staatspresidente gedien. Tans is die Praagse kasteel, wat in 2016 die mees besoekte besienswaardigheid in Praag en heel Tsjeggië was, die amptelike setel van die president van die Tsjeggiese Republiek.

Op 23 Mei 1618 het 'n historiese gebeurtenis hier afgespeel wat tot die Dertigjarige Oorlog en ingrypende politieke veranderinge in Europa sou lei – die sogenaamde Tweede Praagse Defenestrasie waartydens die Heilige Romeinse Keiser se Praagse stadhouers, Jaroslaw von Martinitz en Wilhelm von Slavata, saam met die geheime skrywer Philipp Fabricius Platter uit die venster gegooi is. Die drie mans het tussen 15 en 16 meter diep geval, maar in 'n groot vullishoop beland. Slegs Wilhelm von Slavata is beseer. Die toneel van die historiese gebeure, 'n kamer in die kasteel se Lodewyksvleuel, bestaan steeds.


</doc>
<doc id="123129" url="https://af.wikipedia.org/wiki?curid=123129" title="Dewoitine D.520">
Dewoitine D.520

Die Dewoitine D.520 was 'n Franse enkelsitplek, eenmotorige vegvliegtuig wat deur die "Armée de l'Air" gebruik is tydens die Tweede Wêreldoorlog. Dié vliegtuig was by verre die Franse Lugmag se beste vliegtuig en produksie was op volle sterkte met die uitbreek van die oorlog. Van die vliegtuie was in diens toe Frankryk deur Nazi-Duitsland oorgeneem is. Die aktiewe vliegtuie het 147 Duitse vliegtuie afgeskiet; dit sluit "Henschel 126'e", "Messerschmitt Bf 109's", "Messerschmitt Bf 110's" en "Heinkel He 111's" in.

Na die val van Frankryk het die Vichy-regering die Dewoitine D.520 met sukses ingespan teen die Geallieerdes tydens hulle landings in 1941 in Sirië en in Noord-Afrika in 1942. Produksie van die D.520 is volhou in die besette Frankryk en die vliegtuie is afgelewer aan die "Luftwaffe" asook Italië, Roemenië en Bulgarye. Die "Luftwaffe" het die vliegtuig ingespan as 'n vegteropleidingsvliegtuig. Al hierdie vliegtuie is weer deur die Franse Magte oorgeneem na die D-dag landings; die Duitse merke is oorgeverf en teen hulle gebruik in die suide van Frankryk. Die Franse Lugmag het die vliegtuig bedryf tot 1953.




</doc>
<doc id="123130" url="https://af.wikipedia.org/wiki?curid=123130" title="Maarten Pelser">
Maarten Pelser

Ds. Maarten Pelser (14 Desember 1851 – Steynsburg, Kaapkolonie, 7 Junie 1902) was tussen 1876 en sy dood in amp leraar in vier gemeentes van die Gereformeerde Kerk, waarvan een in die Oranje-Vrystaat en drie in Noordoos-Kaapland.

Pelser was een van die vyf studente wat tydens die stigting van die Teologiese Skool Burgersdorp in 1869 ingeskryf was. Hy het pas die vorige jaar, op sewentienjarige ouderdom, belydenis van die geloof afgelê voor die gemeente van Burgersdorp. As teologiese student was hy ook saam met ds. Dirk Postma teenwoordig en behulpsaam by die stigting van die gemeente Barkly-Oos, wat later sy voorlaaste werkkring sou wees. Op Kersdag 1871 is hy te Burgersdorp in die huwelik bevestig met Alida Hendrina Barendina Grobler, en gedurende die volgende vyf jaar is hul eerste twee kinders op Burgersdorp gedoop terwyl die vader nog studente was.

Op 11 Junie 1876 is hy as proponent na Aliwal-Noord beroep en op 5 Augustus aldaar deur ds. D. Postma in die amp bevestig as die gemeente se eerste leraar. In Junie 1877 het hy 'n beroep aangeneem na die Vrystaatse gemeente Ventersburg, waarvan hy ook die eerste predikant was. Tydens sy bediening is hy belas met die belangrike sending na Angola in 1884 om die Afrikaners wat daar woonagtig was en lidmate was van die Gereformeerde kerk Humpata, kerklik te bedien en ook om finansiële hulp aan hulle te bied om na "eenig beschaafd land" terug te keer. Ná afloop van sy sending het die “Commissie ter behartiging van de geestelijke belangen der Geref. Gemeente te St. Januario, Humpata” ’n “hartelijke dankbetuiging” sowel as ’n geskenk aan hom gestuur vir die dienste wat hy te Humpata verrig het.

In Oktober 1891 is hy beroep na Barkly-Oos en op 17 November 1891 skryf hy die volgende brief aan die kerkraad: "De beroeping tot Herder en Leeraar door den Eerwaarde Kerkeraad en de Gereformeerde Gemeente van Barkly Oost, op my uitgebracht op 31 October 1891, heb ik in ernstige overweging genomen en ben tot het besluit gekomen om die roeping met een biddend opzien tot den Heere, den Koning Zyner Kerk, aan te nemen. Ik hoop en vertrouw dan dat die Heere my gelukkig moge overbrengen naar Barkly en dat Hy my daar in die Gemeente moge stelle tot een ryken zegen, tot verdere opbouwing van het volk van God en tot hunne vertroos-ting maar dan ook tot waarschuwing der onbedachtzamen en tot hunne bekering. Mocht de Heere my dan helpen en ondersteunen en op Kerkeraad en Gemeente van Barkly zyne zegeningen en weldadigheden rykelik gebieden! Dit is myn hartelyke wensch en bede. Mocht Hy het genadiglyk geven! "

Op die derde Sondag in Januarie 1892, die 17de, is hy bevestig deur sy ou studiemaat, ds. W.J. Snyman van Venterstad. Totdat die gemeente van Elliot in 1899 gestig is, het die Temboelandse lidmate onder die wyk Slangrivier van die gemeente Barkly-Oos geressorteer en moes ds. Pelser telkens die gevaarlike reis oor die Drakensberge aanpak om hulle ook te bedien. Die gesamentlike lidmatetal van die gemeente het toe ongeveer 740 beloop, van wie sowat 220 onder die berge gewoon het. In November 1897 het hy 'n beroep na Steynsburg aangeneem.

In die Gereformeerde kerk Steynsburg was ds. Pelser die opvolger van ds. Dirk Postma die jongere. Ds. Pelser was toe reeds ’n ervare predikant met langer as 20 jaar se ervaring. Op 27 November 1897 is hy in die gemeente gevestig. Die skaduwee van die oorlogsjare (1899–1902) het ook oor die gemeente Steynsburg geval. Die gemeente het met sy broeders en susters in die Noorde meegeleef wat gewikkel was in 'n bloedige vryheidstryd. Hoewel die bedieningstyd van ds. Pelser gekenmerk is deur 'n kroniese tekort in die kerkkas en dit maar 'n voortdurende worsteling was om kop bo water te hou, was daar tog 'n oop hand vir hulle in die verdrukking. Die spesiale kollektes in die gemeente gehou, herinner hieraan: 'n kollekte vir gewondes, weduwees en wese van gesneuweldes in die oorlog. 'n Kollekte vir die krygsgevangenes. Twee kollektes vir Bybels aan die krygsgevangenes op Ceylon. Op sy vergadering van 24 November 1900 het die kerkraad besluit om in elke wyk 'n kollektant te benoem om te kollekteer vir "onze verarmde Broeders en Zusters in de Republieken".

Hy was predikant van Steynsburg terwyl die Tweede Vryheidsoorlog gewoed het en toe volk en kerk in 'n staat van ontreddering verkeer het. Sy bedieningstyd hier is gekenmerk deur stoflike "gedruktheid", sodat dit 'n worsteling was om die kerklike finansies aan die gang te hou. Ds. Pelser het sy bedieningslewe in Steynsburg beëindig gesien onder 'n donker wolk van beproewing. Op 14 Februarie 1901 gee die kerkraad hom 'n maand verlof vanweë ongesteldheid in sy keel. Op sy vergadering van 12 April 1901 deel prof. Cachet die kerkraad mee dat ds. Pelser 'n gevaarlike keelkwaal het, ongetwyfeld was dit kanker. Hy sou nie weer in die gemeente optree nie. Op 7 Junie 1902 is hy oorlede en op Steynsburg begrawe.



</doc>
<doc id="123131" url="https://af.wikipedia.org/wiki?curid=123131" title="Kadmoïndiet">
Kadmoïndiet

Kadmoïndiet is 'n mineraal met formule . Die mineraal is na sy chemiese samestelling genoem. Dit behoort tot die sulfospinelgroep en het die spinelstruktuur. Dit word op Iturup, een van die Koerile en naby Trutnov in Boheme aangetref. Op Iturup word dit rondom die uitlaat van 'n hoëtemperatuurfumarol (450-600° C) gevind.


</doc>
<doc id="123135" url="https://af.wikipedia.org/wiki?curid=123135" title="Abernathyiet">
Abernathyiet

Abernathyiet is 'n mineraal met formule ·3. Dit word in Frankryk, Duitsland, Pole en die Verenigde State aangetref. In Suid-Afrika word dit in die sentrale Karoo naby Beaufort-Wes in die provinsie Wes-Kaap gevind.

Die mineraal is genoem na Jesse Evrett Abernathy (7 September 1913 – 5 November 1963, Moab, UT, VSA). Hy was 'n amateurmineraloog en lapidaris. Hy het vir die Fumarole-myn gewerk, waar die mineraal die eerste keer gevind is.

Die mineraal het 'n gelaagde struktuur wat verwant is aan autuniet se struktuur. Daar is lae wat bestaan uit afwisselende uranilione () en arsenaatsione (). Saam vorm hulle -lae. Die uranilioon is lineêr -dit lê op 'n viertallige as en is loodreg aan die uranilarsenaatlae. Die uraniumatoom het naas die twee uranilsuurstofatome bo en onder nóg vier suurstofbure van sy arsenaatbure. Die arsenaatione is in 'n effens vervormde tetraëder.

Tussen die uranilarsenaat-ione word watermolekule en kaliumione aangetref in effens lukrake posisies.


</doc>
<doc id="123138" url="https://af.wikipedia.org/wiki?curid=123138" title="Philippus Snyman">
Philippus Snyman

Ds. Philippus (Flippie) Snyman (distrik Middelburg, Kaap, 7 Maart 1924 – 1 September 2012) was tussen 1950 en 1984 predikant in agt gemeentes van die Gereformeerde Kerk.

Flippie Snyman is in die distrik Middelburg Kaap, gebore. As jong seun in die 1920's het hy nog 'n trek per ossewa beleef na 'n plaas in die distrik Fauresmith, waar hy as een van sewe broers en 'n suster grootgeword het. Hy het daar sy lewenslange liefde vir die veld en natuur ontwikkel. Nadat hy sy matriek daar behaal het, het hy 'n jaar lank in 'n mynkantoor op Brakpan gewerk, voor die deur vir hom oopgegaan het om die studie, wat sou lei tot die roeping om bedienaar van die Woord te wees, aan te pak.

In 1950 het hy as predikant in Colesberg begin, en in verskeie en uiteenlopende gemeentes in verskillende dele van die land gedien, totdat hy in 1984 as gevolg van swak gesondheid op 60-jarige ouderdom moes emeriteer. Veral in sy vroeë bedieningsjare was daar 'n groot tekort aan predikante, met die gevolg dat daar baie beroepe gekom het en hy gereeld geskuif het. Sy sewe gemeentes ná Colesberg was: Ventersdorp (1952–'54), Johannesburg-Sentraal (1954–'55), Hennenman (1955–'60), Oos-Londen (1960–'64), Totiusdal (1964–'70), Viljoenskroon (1970–'76) en Bloemfontein (1976–'84).

Ds. Snyman was in die kerkverband aktief, en het meermale in die moderamens van Partikuliere Sinodes gedien. Hy was 'n tyd lank een van die kuratore van die Teologiese Skool in Potchefstroom. Hy het 'n besonder skryftalent gehad, en het dan ook artikels en korter stukkies vir verskeie tydskrifte geskryf. Hy het ook bydraes gelewer wat in publikasies van die department wetenskapsleer van die destydse PU vir CHO opgeneem is. Selfs toe hy al swak was in die later jare van sy lewe, het hy nog gereeld op Heidelberg kostelike stukkies van allerlei aard vir die weeklikse gemeenteblaadjie geskryf. 

Ds. Snyman, sy vrou en oudste kind, Wiida, het die pastorie by Dittonlaan 43, Auckland Park, in die winter van 1954 betrek. Skaars ’n maand later is hul twee kind, Danie, wat later predikant sou word, gebore. Ds. Snyman het nog huisbesoek in die ou Braamfontein gedoen waar baie van die woonstelblokke kort daarna gesloop is om plek te maak vir die "nuwe Braamfontein". ’n Groot persentasie van die lidmate van die gemeente was behulpsaam met die evangelisasiewerk onder die afgedwaaldes van die middestad en omgewing, maar talle lidmate het self ernstige bearbeiding nodig gehad. Ds. Snyman sou in 1977 skryf: "Huweliksprobleme en drankmisbruik het die grootste persentasie 'probleemgevalle' uitgemaak. En die grootste enkele struikelblok op die weg van die bediening was die voortdurende verwisseling van lidmate en kerkraadslede."

In sy tyd is die een woonstelblok ná die ander deurgegaan deur die lede van die Evangelisaskommissie, onder wie ook jong mense van die gemeente, om kerkloses op te spoor. Hospitaalbesoek is georganiseerde gedoen, nie net deur ds. Snyman nie, maar deur ’n uitgebreide kommissie vir dié doel in samewerking met die vrouelidmate (susters). Die skriba en kassiers, oudl. Willem Hovy, was toe reeds sowat 80 jaar oud, maar kon ’n woonstelgebou se trappe flink tot drie of vier verdiepings op- en afklim. Ook in hospitale het sy ywer en geesdrif geen perke geken nie, aldus ds. Snyman. 

In sy tyd is eredienste steeds in die ATKV-saal in Braamfontein gehou. Hy skryf: "Dikwels moes ek op pad na die kateder langs kaste en kaste leë drankbottels verbystap nadat die konsistoriegebed in die voorportaal gedoen is omdat in dieselfde saal die vorige aand soms samekomste van ’n heel ander aard gehou is en die spore daarvan nie altyd betyds verwyder kon word nie."

Ds. Snyman was as jong man self nie gesond nie weens ’n chroniese blindedermontsteking waarvan hy eers onbewus was, en herhaalde mangelontsteking het hom so uitgeput dat hy verplig is om in November 1955 ’n beroep na Hennenman te aanvaar, waar hy sy gesondheid volkome herwin het.

Ds. Snyman is in 1950 met Alida Geertsema getroud. Hulle het vier kinders grootgemaak. Hulle was langer as 62 jaar getroud en het ten tyde van sy afsterwe nege kleinkinders en twee agterkleinkinders gehad. 

Ds. Snyman het jare lank swak gesondheid ervaar, waarvan hy langer as 10 jaar so te sê bedlêend was. Vir iemand wat in die Suid-Vrystaatse ruimtes grootgeword het, was die laaste vyf jaar en ses maande in ’n versorgingsoord besonder moeilik en nie sonder geestelike worsteling nie. Sy finale verlossing het gekom op 1 September 2012.

Ds. Snyman se seun, ds. Snyman, skryf in sy lewensberig in die "Almanak" van 2014: "Ons beleef die ietwat vreemde situasie dat my pa so lank al uit die aktiewe bediening is (in 1984 geëmeriteer) dat bitter min van die dienende predikante hom nog goed geken het. Hy is ook so lank die lewe gegun dat al sy predikante-klasmaats en (die) meeste van sy ander tydgenote al oorlede is. Daar is dus nie meer baie mense wat hom regtig goed geken het nie."

Hy skryf: "Diegene wat hom in die bediening geken het, sal weet dat hy beginselvas was. Hy was baie lief vir die Gereformeerde leer en het dit met diep oortuiging geleer en gehandhaaf en verdedig. Maar hy was gemotiveerd beginselvas en het nie sommer net blindelings standpunte ingeneem nie. Hy het die Gereformeerde, Bybelse waarhede ook in sy persoonlike en gesinslewe van toepassing gemaak. 

"Vir die volk waarvan hy deur die beskikking van die Here deel was, het hy 'n besondere liefde gehad. Die stryd van hierdie volk om op te staan en hulle vryheid te herwin na die Vryheidsoorloë teen die Engelse was vir hom van kleintyd af deel van sy lewe en gedagtewêreld. Sy pa en ander familie was self in Engelse konsentrasiekampe aangehou, en hulle vertellings het hom bygebly. Die saak van sy volk was een van die redes waarom hy die moeite gedoen het om hom ook in die Volkekunde te bekwaam. 

"Hy was ’n gevoelsmens, met 'n hartstogtelike liefde vir goeie musiek. Hy was in sy studentedae 'n kitaarspelende lid van die Alabama-geselskap. Sy sin vir humor en hoe lekker hy kon lag vir goeie kwinkslae, sal ook deur almal wat hom geken het, onthou word."



</doc>
<doc id="123140" url="https://af.wikipedia.org/wiki?curid=123140" title="Boheemse Woud">
Boheemse Woud

Die Boheemse Woud, (Tsjeggies: Šumava [ˈʃʊmava], Duits: Böhmerwald), is 'n lae bergreeks in Sentraal-Europa wat oor 'n afstand van 120 km 'n natuurlike grens tussen Tsjeggië aan die een en Duitsland en Oostenryk aan die ander kant vorm. Dit is die hoogste geërodeerde bergmassa van die Boheemse Massief met 'n maksimale wydte van 50 km. Die hoogste bergpiek met 1456 m bo seevlak is die Großer Arber in die Duitse deelstaat Beiere.

Die Boheemse Woud is dwarsdeur die jaar 'n gewilde toeristebestemming en ontspanningsgebied. Die grootste deel van die bergreeks, waarna dikwels as die "Groen Dak van Europa" verwys word, maak aan die Tsjeggiese kant van die grens deel uit van die Śumava-natuurpark, terwyl die Duitse gedeelte beskerm word as Nasionale Park Beierse Woud. Unesco het die hele gebied as biosfeerreservaat geklassifiseer.

Die Tsjeggiese bergstadjie Železná Ruda ("Böhmisch Eisenstein") het saam met die naburige Špičák tot die grootste en mees besoekte sentrum vir Alpynse en Nordiese skisport in die Boheemse Woud ontwikkel. Danksy oorgrens-samewerking met die Beierse nedersetting Bayerisch Eisenstein en die Großer Arber-skigebied is die streek intussen een van die grootste Sentraal-Europese skisportbestemmings buite die Alpe.


</doc>
<doc id="123142" url="https://af.wikipedia.org/wiki?curid=123142" title="Ettringiet">
Ettringiet

Ettringiet is 'n mineraal met formule ·26. 

Dié mineraal los maklik in verdunde suur op en ontbind gedeeltelik in water, wat 'n basiese oplossing gee. Dit word naby die Bellerberg-vulkaan in Ettringen in die Duitse Eifel in holtes in metamorfiese kalksteeninsluitings in leusiet-nefelien-tefriet-gesteente aangetref. 
As sintetiese fase word dit maklik in beton gevorm. 

Naby Kuruman in Suid-Afrika word dit in die dorp se mangaanmyn volop aangetref. Die stof reageer ook stadig met die koolstofdioksied in die lug.

Ettringiet kan ook gevorm word indien mynwater gesuiwer word deur byvoeging van vliegas. Navorsing deur Madzivire het vliegas van die Hendrina steenkoolkragstasie en die mynwater van die Middelburg steenkoolmyn saamgevoeg om die sulfaatgehalte van die water tot 500 dpm terug te bring. Daarby het ettringiet gevorm.


</doc>
<doc id="123143" url="https://af.wikipedia.org/wiki?curid=123143" title="Vliegas">
Vliegas

Vliegas is 'n verbrandingsproduk van steenkool. 
In 'n moderne kragstasie bereik die verbrandingstemperatuur meer as 1500 °C. Die as wat gevorm word, bestaan uit die swaar bodemas wat op bodem van die verbrandingsoond versamel en die vliegas wat lig genoeg is dat dit saam met die verbrandingsgasse afgevoer word. Die vliegas word -dikwels elektrostaties- neergeslaan en versamel in silo's en daarna vir 'n verskeidenheid van aanwendings gebruik.

Die Romeine het reeds die vulkaniese as van die Vesuvius vir die beton van die Panteon en die Kolosseum gebruik en dit staan vandag nóg. Vliegas het vergelykbare eienskappe en word ook dikwels in betonmengsels aangewend.

 Vliegas bestaan uit fyn stofdeeltjies kleiner as 75 mikron in deursnee. Hulle is gewoonlik glasagtige druppeltjies en amorf van struktuur. Die digtheid wissel gewoonlik van 2,1 tot 3,0 g/cm3 en die spesifieke oppervlak van 130 tot 1000 m2/kg. Die kleur hang af van die gehalte onverbrande koolstof. Lae gehaltes gee ligter kleure. Watter chemiese samestelling die as het hang af van watter brandstof gebruik word: antrasiet, bitumineuse kool, subbitumineuse kool of bruinkool. Die as van bitumineuse kool bestaan hoofsaaklik uit silika, alumina, ysteroksied en kalsiumoksied. Subbitimuneuse kool en bruinkool het meer kalsium- en magnesiumoksied. Hulle kan ook meer sulfaat bevat. Antrasiet word min gebruik in kragstasies.

In die VSA word vliegas in klas F en klas C onderskei. Klas F het kalsiumgehaltes van 1-12%, gewoonlik as kalsiumhidroksied en -sulfaat. Klas C kan tot 30-40% kalsium bevat, dit het gewoonlik ook meer K, Na en sulfaat.

Vliegas word ook soms in vywers gestoor, maar indien die wande nie waterdig afgeskerm word, kan besoedeling van die grondwater intree. Vliegas kan swaarmetale soos Pb, Ni, Cr, Mn en Fe bevat en dit kan oplos en die grondwater bereik, soos in Parichha, Jhansi, Indië


</doc>
<doc id="123144" url="https://af.wikipedia.org/wiki?curid=123144" title="Groot Victoriawoestyn">
Groot Victoriawoestyn

Die Groot Victoriawoestyn is 'n ylbevolkte woestynarea in Wes- en Suid-Australië.

Die Groot Victoriawoestyn is die grootste woestyn in Australië, en bestaan uit vele klein sandheuwels, grasvlaktes, soutpanne en oppervlakke met nou-gespasieerde keistene (wat woestynplaveisel of gibber-vlaktes genoem word). Dit is meer as 700 km lank van oos na wes, en beslaan 'n oppervlak van ongeveer 348 750 km², vanaf die Oostelike Goudveldstreek van Wes-Australië, tot tot by die Gawlerbergreeks in Suid-Australië. Die Klein Sandwoestyn lê na die noord-weste, die Gibsonwoestyn na die noorde, die Tirariwoestyn en Sturt Kliperigewoestyn lê na die ooste, terwyl die Nullaborvlakte na die suide dit van die Suidelike Oseaan skei.

Alhoewel die gemiddelde jaarlikse reënval laag en wisselvallig is, en tussen 200 en 250 mm per jaar (7,9 -9,8 duim) is, is donderbuie relatief algemeen, met 15 tot 20 donderstorms per jaar.

Die dagtemperatuur in die somer wissel tussen 32°C en 40°C, en in die winter val dit na tussen 18°C en 23°C.

Die inheemse Australiërs (onder andere van die Kogara, Mirning en die Pitjantjatjara groepe), maak die meerderheid van die area se bevolking uit. Dit is die gedeelte van Australië met die grootste inheemse bevolking. Die Aborigine-bevolking in hierdie area is aan die toeneem, met jong inheemse volwassenes wat in die Groot Victoriawoestyn werk aan die Wilurarra Skeppingsprogramme om hulle kultuur te onderhou en te ontwikkel.

Ten spyte van sy geïsoleerde ligging, word die Groot Victoriawoestyn deurkruis met ruwe paaie soos die Connie Sue Hoofweg en die Anne Beadell Hoofweg. Ander menslike aktiwiteite in die area sluit mynbou en kernwapentoetsing in.

Die Britse ontdekkingsreisiger Ernest Giles het in 1875 die eerste Europeër geword om hierdie woestyn te oorkruis. Na sy kruising het hy hierdie woestyn na die heersende Britse monarg van die tyd (koningin Victoria) genoem. In 1891 het David Lindsey se ekspedisie van noord na suid oor hierdie gebied gereis, en Frank Hann het tussen 1903 en 1908 in hierdie gebied goudeksplorasie gedoen. Len Beadell het in die 1960s die area verder verken.




</doc>
<doc id="123145" url="https://af.wikipedia.org/wiki?curid=123145" title="Mount Vernon">
Mount Vernon

Mount Vernon is 'n voorstad in die suide van Durban, KwaZulu-Natal, Suid-Afrika.


</doc>
<doc id="123146" url="https://af.wikipedia.org/wiki?curid=123146" title="Palmiet, Durban">
Palmiet, Durban

Palmiet is 'n woonbuurt in Durban, Suid-Afrika.


</doc>
<doc id="123147" url="https://af.wikipedia.org/wiki?curid=123147" title="Sherwood, Durban">
Sherwood, Durban

Sherwood is 'n belangrike voorstad in Durban, Suid-Afrika.


</doc>
<doc id="123148" url="https://af.wikipedia.org/wiki?curid=123148" title="Noordstrand, Durban">
Noordstrand, Durban

Noordstrand (Engels: North Beach) is 'n woonbuurt in Durban, Suid-Afrika.


</doc>
<doc id="123149" url="https://af.wikipedia.org/wiki?curid=123149" title="Suidstrand, Durban">
Suidstrand, Durban

Suidstrand (Engels: South Beach) is 'n woonbuurt in Durban, Suid-Afrika.


</doc>
<doc id="123150" url="https://af.wikipedia.org/wiki?curid=123150" title="UMkumbaan">
UMkumbaan

uMkumbaan is 'n voorstad in Durban, Suid-Afrika.


</doc>
<doc id="123151" url="https://af.wikipedia.org/wiki?curid=123151" title="Sea Cow Lake, Durban">
Sea Cow Lake, Durban

Sea Cow Lake is 'n noordelike voorstad in Durban, Suid-Afrika.


</doc>
<doc id="123152" url="https://af.wikipedia.org/wiki?curid=123152" title="Ridgeview, Durban">
Ridgeview, Durban

Ridgeview is 'n sentrale voorstad in Durban, Suid-Afrika.


</doc>
<doc id="123155" url="https://af.wikipedia.org/wiki?curid=123155" title="Malmesbury-warmbron">
Malmesbury-warmbron

Die warmwaterbron by Malmesbury word nie meer benut nie.

Hierdie bron lê in die hart van die dorp en die terrein is bebou met winkels en kantore. Die bron in die vlak vallei van die Dieprivier lewer 180000 liter water per dag teen 'n temperatuur van 32,9°C. Dit het 'n kenmerkende swawelreuk en -smaak, 'n blou-violet kleur en loop onbenut weg.

In 1745 het goew. Hendrik Swellengrebel van die VOC aan die Kaap 'n groep van 24 mense hier aangetref. Dit lei tot die stigting van 'n gemeente in “Het Zwarte Land”en die bou van 'n pastorie op die terrein van die bron. Alhoewel die bron in die Swartland die naaste van alle warmbronne aan Kaapstad geleë is, het dit nooit dieselfde aandag geniet as die Caledon-warmbron, The Baths en Montagu nie. Waarskynlik is dit te wyte aan die relatief lae temperatuur van die water.



</doc>
<doc id="123158" url="https://af.wikipedia.org/wiki?curid=123158" title="Clermont, KwaZulu-Natal">
Clermont, KwaZulu-Natal

Clermont is 'n Swart township oos van Durban, in die KwaZulu-Natalprovinsie van Suid-Afrika.


</doc>
<doc id="123159" url="https://af.wikipedia.org/wiki?curid=123159" title="Chesterville, KwaZulu-Natal">
Chesterville, KwaZulu-Natal

Chesterville is 'n nedersetting in die ooste van Suid-Afrika, in die KwaZulu-Natalprovinsie. Dit is geleë tussen Cato Manor en Westville, ongeveer 13 km wes van Durban.


</doc>
<doc id="123160" url="https://af.wikipedia.org/wiki?curid=123160" title="Lekker FM 98.3">
Lekker FM 98.3

Lekker FM 98.3 (Uitgespreek: Lekker FM nege agt punt drie) is 'n Afrikaanse radiostasie wat ook Engelse inhoud uitsaai in Pretoria en omliggende gebiede. Lekker FM het op 11 Oktober 2012 sy uitsending begin maar was slegs oor die internet en sekere selfoonplatforms soos TuneIn beskikbaar. Die radiostasie het egter later 'n FM uitsaailisensie bekom wat geldig is vanaf 8 Mei 2014. Dit was egter meer as 'n jaar na die lisensie bekom is, op 23 November 2015, wat Lekker FM begin uitsaai het op 91.9 MHz (FM). Later, weens uitsaairegte, moes die kanaal sy frekwensie verander na 98.3 MHz (FM) en het op 30 Mei 2016 sy eerste uitsending op hierdie nuwe frekwensie gehad. Die verandering van uitsaaifrekwensie het gepaard gegaan met 'n naamverandering van slegs "Lekker FM" na "Lekker FM 98.3".


</doc>
<doc id="123162" url="https://af.wikipedia.org/wiki?curid=123162" title="Macchi C.202">
Macchi C.202

Die Macchi C.202 was 'n Italiaanse vegvliegtuig wat deur die Italiaanse Lugmag gebruik is tydens die Tweede Wêreldoorlog. Dit word deur die meeste geskiedskrywers as die beste Italiaanse vegvliegtuig van die Tweede Wêreldoorlog beskou. Die vliegtuig is die "Folgore" genoem; dit beteken "weerligstraal". Hierdie vliegtuig is ontwikkel uit die "Macchi C.200" en weens die onbeskikbaarheid van kragtige motors, is die "Daimler-Benz DB 601" vloeistofverkoelde enjin uit Duitsland ingevoer in 1940. Die "Macchi C.202" het begin vlieg in Augustus 1940 en die resultate was bevredigend; dit was 97 km/h vinniger as die "Macchi C.200".

In November 1941 was die vliegtuig in Libië teen die Britse Lugmag ontplooi waar dit die "Curtiss P-40 Warhawk" en die "Hawker Hurricane" oortref het. Op sy beurt is hy slegs oortref deur die "Spitfire" en die "P-51 Mustang".

Toe die voorraad Daimlermotors opgebruik is, het hulle dieselfde motors gebruik wat onder lisensie deur Alfa Romeo gebou is. Teen 1942 was die "Macchi C.202" die volopste vliegtuig in die Italiaanse Lugmag. Daar is ongeveer 12 000 van hulle gebou. Die "Luftwaffe" het 'n klein aantal van die vliegtuie gebruik.




</doc>
<doc id="123163" url="https://af.wikipedia.org/wiki?curid=123163" title="Broadway, Durban">
Broadway, Durban

Broadway, Durban is 'n noordelike voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="123164" url="https://af.wikipedia.org/wiki?curid=123164" title="Kenville, Durban">
Kenville, Durban

Kenville is 'n voorstad in die noorde van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="123166" url="https://af.wikipedia.org/wiki?curid=123166" title="Umgeni Park">
Umgeni Park

Umgeni Park is 'n noordelike voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="123167" url="https://af.wikipedia.org/wiki?curid=123167" title="Lotus Park, Durban">
Lotus Park, Durban

Lotus Park is 'n suidelike voorstad van Durban, KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit.


</doc>
<doc id="123168" url="https://af.wikipedia.org/wiki?curid=123168" title="Lys van regeringshoofde van Frankryk">
Lys van regeringshoofde van Frankryk

Die regeringshoofde van Frankryk (die "Eerste Ministers") het nie altyd dieselfde titel gehad nie.


Sedert Charles Maurice de Talleyrand-Périgord in 1815 die eerste keer hierdie funksie vervul het tot en met die aanstelling van Édouard Philippe, wat tans Eerste Minister is, het 171 (honderd-een-en-sewentig) persone hierdie funksie vervul. Die langste tydperk in die pos was die van Jean-de-Dieu Soult ( 9 jaar, 3 maande en 17 dae, waarvan 6 jaar, 10 maande en 20 dae aaneenlopend was). Hy was driemaal regeringshoof onder die Juliemonarchie.

In die Tweede Keiserryk is die ministers deur die keiser na willekeur benoem en ontslaan. Die keiser is dus eintlik sowel staats- as regeringshoof

Die regering Pétain teken die wapenstilstand van 22 Junie 1940 en die parlement van die Derde Republiek kom in Vichy byeen, waar hulle op 2 Junie 1940 aan Pétain algeme volmagte verleen. Die volgende dag skaf Pétain artikel 2 van die grondwet af wat die verkiesings van die president reël. Hy neem die titel « chef de l'État français », -hoof van die Franse staat- aan en behou dit tot 20 Augustus 1944.

Daarteenoor staan die "Comité français de Libération nationale (CFLN)" – die Franse kommitee vir nasionale bevryding wat die Vichy-bewind « illégitime, nul et non avenu » onwettig, nietig en ongeldig. Die CFLN regeer oor 'n deel van die Franse koloniale ryk. Op 3 Junie 1944 verander die CFLN sy naam na "Gouvernement provisoire de la République française (GPRF)", die voorlopige regering van die Franse Republiek

In die "Gouvernement provisoire de la République française (GPRF)", die Voorlopige regering van die Franse Republiek, word die funksie van staatshoof en regeringshoof nie onderskie nie. Dit verander wanneer die nuwe grondwet van 27 Oktober 1946 aangeneem word en in Januarie 1947 die Vierde Republiek begin.




</doc>
<doc id="123170" url="https://af.wikipedia.org/wiki?curid=123170" title="Assagay">
Assagay

Assagay is 'n woongebied van eThekwini in KwaZulu-Natal, Suid-Afrika. Dit is geleë langs Hillcrest, ongeveer 44 km wes van Durban met die N3-hoofpad.


</doc>
<doc id="123171" url="https://af.wikipedia.org/wiki?curid=123171" title="Localhost">
Localhost

localhost is 'n gasheernaam wat "hierdie rekenaar" beteken. Dit word gebruik om via 'n toestel se loopback-netwerkkoppelvlak toegang te verkry tot netwerkdienste wat op die gasheertoestel loop. Aangesien van die loopback-koppelvlak gebruik gemaak word, word enige lokale netwerkkoppelvlakhardeware omseil.

Die lokale loopback-meganisme word onder andere gebruik wanneer sagteware tydens die ontwikkelingsproses getoets word sonder om deur netwerkkonfigurasies te werk. 'n Rekenaar kan byvoorbeeld gekonfigureer word om 'n webwerf te bedien, welke webwerf vanaf die gasheerrekenaar via 'n webblaaier by <nowiki>http://localhost</nowiki> bereik kan word.

Op die meeste stelsels verwys "localhost" na die IPv4- en IPv6-loopback-adresse 127.0.0.1 en ::1.

Die naam "localhost" is ook 'n gereserveerde topvlakdomeinnaam wat opsy gesit is om verwarring te voorkom met die gebruik daarvan in verwysing na 'n gasheer. Die standaarde wat deur die IETF bepaal word, beperk ook die registrasie van "localhost" as 'n tweedevlakdomeinnaam.


</doc>
<doc id="123172" url="https://af.wikipedia.org/wiki?curid=123172" title="Drummond">
Drummond

Drummond is 'n woongebied van eThekwini in KwaZulu-Natal, Suid-Afrika. Dit is geleë tussen Hillcrest en Cato Ridge, ongeveer 45 km wes van Durban langs die N3-hoofpad.


</doc>
<doc id="123177" url="https://af.wikipedia.org/wiki?curid=123177" title="Cato Ridge">
Cato Ridge

Cato Ridge is 'n woongebied van eThekwini in KwaZulu-Natal, Suid-Afrika. Dit is geleë langs Hillcrest, ongeveer 52 km wes van Durban met die N3-hoofpad.


</doc>
<doc id="123179" url="https://af.wikipedia.org/wiki?curid=123179" title="Doonside, KwaZulu-Natal">
Doonside, KwaZulu-Natal

Doonside is 'n klein kusdorpie aan die Klein-Manzimtotirivier in KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit. 

Dit is 'n gewilde vakansiebestemming aan die Indiese Oseaan, ongeveer 30 km suidwes van Durban, tussen Amanzimtoti en Illovo Beach.



</doc>
<doc id="123181" url="https://af.wikipedia.org/wiki?curid=123181" title="Illovo Beach">
Illovo Beach

Illovo Beach is 'n klein kusoord aan die oewer van die Illovorivier in KwaZulu-Natal, Suid-Afrika. Dit vorm deel van eThekwini.


</doc>
<doc id="123182" url="https://af.wikipedia.org/wiki?curid=123182" title="Illovo, KwaZulu-Natal">
Illovo, KwaZulu-Natal

Illovo is 'n dorpie in EThekwini in die KwaZulu-Natalprovinsie van Suid-Afrika.

Dit is 'n gewilde vakansiebestemming aan die Indiese Oseaan, tussen Winkelspruit en Karridene, 34 km suidwes van Durban. Dit ontleen sy naam van die Illovorivier.


</doc>
<doc id="123183" url="https://af.wikipedia.org/wiki?curid=123183" title="Karridene">
Karridene

Karridene is 'n klein kusdorpie in KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit. 

Dit is 'n gewilde vakansiebestemming aan die Indiese Oseaankus, ongeveer 37 km suidwes van Durban, tussen Illovo Beach en Umkomaas.



</doc>
<doc id="123184" url="https://af.wikipedia.org/wiki?curid=123184" title="La Mercy">
La Mercy

La Mercy is 'n voorstad van eThekwini munisipaliteit, 35 km noord van Durban, Suid-Afrika. Dit huisves Durban se Koning Shaka Internasionale Lughawe.


</doc>
<doc id="123185" url="https://af.wikipedia.org/wiki?curid=123185" title="Lamontville">
Lamontville

Lamontville is 'n township in eThekwini in die KwaZulu-Natalprovinsie van Suid-Afrika.

Dit is geleë aan die Umlaasrivier, langs Mobeni. Gestig in 1930 en genoem na Archibald Lamont, voormalige burgemeester van Durban.



</doc>
<doc id="123186" url="https://af.wikipedia.org/wiki?curid=123186" title="Warner Beach">
Warner Beach

Warner Beach is 'n klein vakansiedorp suid van die Klein-Manzimtotirivier in KwaZulu-Natal, Suid-Afrika. Dit word geadministreer deur die eThekwini Metropolitaanse Munisipaliteit. Dit is in 1910 deur die landmeter P.A. Warner uitgelê as 'n woonarea vir regeringspensionarisse.



</doc>
<doc id="123187" url="https://af.wikipedia.org/wiki?curid=123187" title="Inchanga">
Inchanga

Inchanga is 'n nedersetting in KwaZulu-Natal, Suid-Afrika, ongeveer halfpad tussen Durban en Pietermaritzburg.



</doc>
<doc id="123189" url="https://af.wikipedia.org/wiki?curid=123189" title="Mount Moreland">
Mount Moreland

Mount Moreland is 'n klein gemeenskap in eThekwini municipality in KwaZulu-Natal, Suid-Afrika. Dit is effens na die binneland vanaf Umdloti geleë, 30 km noord van die stad Durban, en slegs 2,6 km suid van Durban se Koning Shaka Internasionale Lughawe.

Die area is bekend as 'n belangrike broeiplek vir die Europese swael 


</doc>
<doc id="123190" url="https://af.wikipedia.org/wiki?curid=123190" title="Édouard Philippe">
Édouard Philippe

Édouard Philippe (/e.dwaʁ fi.lip/) (gebore op 29 November 1970 in Rouen) is 'n Franse politikus. Op 15 Mei 2017 is hy deur die Franse president Emmanuel Macron tot eerste minister benoem .

Sy ouers was altwee leraars Frans en hy het in Bonn skoolgegaan. Hy het aan die Franse eliteskole Sciences Po (promosie 1992) en die École nationale d'administration (promosie Marc Bloch 1995-1997) gestudeer.

Hy het sy loopbaan by die Franse Staatsraad, die "Conseil d'État" begin en het hom gespesialiseer in opnbare aanbestedings. As student was hy lid van die Parti Socialiste en het hy Michel Rocard bewonder, maar later verksuif hy na regs in sy politieke mening. Hy word verkeise as lid van die munisipale raad van Le Havre en wod adjunkburgemeester onder Antoine Rufenacht. Hy is belas met juridiese sake. Hy is in 2002 sonder sukses kandidaat by die verkeisings vir die nasionale parlement. Hy neem dieselfde jaar deel aan die oprigting van die UMP, 'n politieke party wat die opvolger van die RPR wil wees en wil uitgroei tot 'n groot volksparty van regs en sentrumregs. Hy wird hierdie party se direkteur-generaal, tot in 2004, toe Alain Juppé ontslag geneem het. 

Hy word vervolgens prokureur en word verkies as lid van die regionale raad van Haute-Normandie.

In oktober 2010 word hy burgemeester van Le Havre, as opvolger van Antoine Rufenacht. By die munisipale verkiesings van 2014 in Le Havre word hy met 52,04 % herkies.

Hy neem in Junie 2016 in Dresden deel aan 'n byeenkoms van die Bilderberggroep.

Philippe behoort aanvanklik tot Alain Juppé se span by die verkeisings vir die Franse presisentskap in 2017. Hy was een van sy twee woordvoerders. In die voorverkiesings word Juppé verslaan deur François Fillon en Philippe trek hom op 2 Maart 2017 terug toe die skandaal rondom Fillon ontstaan. Hy stel homself nie kandidaat vir die parlement nie, omdat dit 'n opstapeling van ampte is wat in die openbare mening ongewens is.

Hy word op 15 Mei 2017 deur die nuwe president Emmanuel Macron tot Eerste Minister van Frankryk benoem. Macron wil die tradisionele teenstellings tussen links en regs oorbrug en hy vind in Philippe 'n aantreklike kandidaat Hy treed uit as burgemeester van Le Havre en word daar deur sy adjunk op 28 Mei opgevolg.


Saam met Gilles Boyer het Philippe twee politieke romans geskryf:

Philippe is getrou met Édith Chabre, direkteur van die "École de droit" van die Instituut vir politieke studies, Universiteit Parys 2.

Hy is 'n amateur-bokser.




</doc>
<doc id="123193" url="https://af.wikipedia.org/wiki?curid=123193" title="Klein-Sandwoestyn">
Klein-Sandwoestyn

Die Klein-Sandwoestyn ('n voorlopige biostreek), is 'n woestyn wat in Wes-Australië geleë is. Dit lê suid van die Groot -Sandwoestyn, en wes van die Gibsonwoestyn.

Die biostreek is oos van die Groot Noordelike Hoofweg, suid van Newman geleë, ongeveer 200 km noord van Wiluna. Na die noorde lê die Karlamilyi Nasionale Park.

Die naam is afkomstig van sy nabygeleë ligging aan die Groot-Sandwoestyn, maar wat kleiner is as die Groot-Sandwoestyn, en soortgelyke fauna en flora en landvorms het.

Beide die Groot-Sandwoestyn en die Klein-Sandwoestyn word deur die Canning Stock-roete deurkruis.

Die Mandilara inheemse bevolking word met hierdie streek verbind.




</doc>
<doc id="123196" url="https://af.wikipedia.org/wiki?curid=123196" title="Montagu-warmbron">
Montagu-warmbron

Die Montagu-warmwaterbron lê in een van die skilderagtigste dele van die Wes-Kaap.

Hierdie ysterhoudende bron is 3 km uit die middedorp van Montagu en is besonder goed ontwikkel. Dit lewer 450000 liter water per etmaal teen 44,6°C.

Alhoewel die bron agter die Kogmanskloof waarskynlik reeds in die 18de eeu aan die VOC-bewind aan die Kaap bekend was, is die dorp eers in 1852 gestig. Nadat die spoorlyn aan die einde van die 19de eeu Ashton bereik het, het die bron meer bekend geraak. Deur die jare het die bron verskeie eienaars gehad, waarvan die bekendstes Jannie Marais en die New Cape Central Railway Co. Onder die bekende gebruikers van die was was dr. D.F. Malan en dr. Danie Craven. Die vloed van 1981 het groot skade aan die bron en geboue aangerig.

Dertien kilometer van Montagu is die warmbron Baden (Knipes). Dit lewer water teen 'n temperatuur van 39,4°C.



</doc>
<doc id="123201" url="https://af.wikipedia.org/wiki?curid=123201" title="Realisme (dramatiese kunste)">
Realisme (dramatiese kunste)

In hierdie gedeelte word die teaterstyle van realisme beskryf. Toneelstukke van Ibsen en Tsjechof word kortliks behandel as voorbeelde van die realisme. Die elemente van die “"well-made play"” genoem word.

Realisme in die teaterkuns begin tydens die laaste deel van die 19de eeu. Die styl van die teater was tydens daardie tyd nog melodrama, komiese opera-opvoerings en operettes. Die Revolusies in 1848 in Europa het aangedui dat dit tyd was vir sosio-ekonomiese hervorming. Tegnologie het ontwikkeling meegebring en die mense het al hoe meer in die wetenskap as die bron vir die waarheid geglo. Die werkersklas moes steeds veg vir hul regte. Die era van Romantiek is verby en daar was 'n soeke na pragmatisme. Drie hoofbewegings het aanleiding gegee tot Realisme:

Kunstenaars is deur hierdie denkrigtings beïnvloed. Neem byvoorbeeld vir Richard Wagner (1813–1883) wat die teater meer realisties wou maak. Hy bepleit byvoorbeeld 'n teatergebou waar almal ewe goed kan hoor en sien – waar alle mense gelyke regte het en hy weerstaan die spesiale losies waar die hoë lui moes sit. Die illusie van die waarheid moes geskep word. Die orkes mag nie hul instrumente in die orkesput instel nie en daar mag geen applous wees nie. Die kostuums en dekor moes histories korrek wees. Gedurende hierdie tyd was daar 'n beweging wat die mens en sy ware toestande moes uitbeeld, met ander woorde die realiteit van sy ware probleme moes aangespreek word.

Die mees belangrikste skrywers van die Realisme was Alexander Dumas, Emile Augier, Hendrik Ibsen en Anton Tsjechof, asook Bernard Shaw. Dumas se roman "Camille" is gedramatiseer in 1949. Dit het gegaan oor 'n “aanhou” vrou en dus oor die kontemporêre lewe van daardie tyd. Augier het ook toneelstukke met aktuele temas geskryf. In Noorweë het Ibsen (1828–1906) toneelstukke geskryf wat gesien is as moderne realisme. Hy skryf oor die waardes van die gemeenskap. Sy stukke neem die vorm aan van die “well-made play” wat bloot beteken dat daar 'n eksposisie, klimaks en afloop in die toneelstukke is. Deur hierdie formaat te gebruik het Ibsen weggekom met baie, vir daardie tyd, skokkende temas, soos feminisme, genade-dood, oorlog en temas soos materialisme en handel, asook die siekte, siffilis.

Ibsen se karakters was sielkundig gemotiveerd en die omgewing het sy karakters se innerlike beïnvloed. Die karakters se sosio-ekonomiese milieu het 'n invloed op hul lewens. So word Ibsen dan die vader van Realisme. Hy skryf “Spoke” in 1881 wat oor geslagsiekte handel. Sy toneelstuk “Pilare van die Gemeenskap” (1877) handel oor oorlog en besigheid. "“"‘n Pophuis” (1879) en "“"Hedda Gabler” (1890) is twee toneelstukke wat oor vroueregte gaan. In die toneelstuk, “ 'n Pophuis” of “A Doll’s House” van Ibsen probeer die hoofkarakter, Nora, selfstandig te word van haar man wat haar soos 'n ondergeskikte objek hanteer en nie as sy gelyke nie. Sy steek die feit dat sy finansiële probleme het weg van hom. Sy verlaat hom op die ou end omdat sy nie langer met sy selfsugtigheid kan saam leef nie.

Die toneelstuk begin waar Nora haar finansiële probleme wegsteek en probeer om haar man, Torvald se werknemer, Krogstad te beskerm teen Torvald wat hom in die pad wil steek. Krogstad weet van haar finansiële verknorsing. Toe Krogstad wel sy werk verloor stuur hy 'n brief aan Torvald waarin hy Nora se probleem onthul. Nora probeer keer dat Torvald die brief lees. Op die ou end lees Torvald die brief en is woedend vir Nora. Hy weier om Nora erkenning te gee vir die feit dat sy geld geleen het om sy lewe te red. Nadat dit aan die lig kom dat die geld nie meer terugbetaal hoef te word nie, vergewe Torvald vir Nora. Sy weier egter om sy egosentriese houding te vergewe en verlaat die familie.

Temas wat aangespreek word in die toneelstuk, “ 'n Pophuis” is die soeke na identiteit. Nora voel dat sy net die rol van 'n pop in die lewe van haar man moet speel en nie haar eie identiteit het nie. Dit gaan ook oor 'n soeke na die waarheid teenoor die realiteit van bedrog. Nora besef dat haar en Torvald se huwelik nie gebasseer is op die waarheid nie, maar op 'n valse realiteit.

'n Verdere tema van die stuk is die van vroueregte. Torvald hanteer Nora soos 'n besitting van hom en nie as sy gelyke nie. Nora groei van 'n kinderlike, afhanklike mens na 'n onafhanklike vrou wat haar eie waarde ontdek. Ander karakters wat die boodskap en tema van die stuk versterk is die van Christine Linde wat 'n vrou vergestalt wat afhanklik is van 'n man en dit as gevolg van haar behoefte aan materiële versorging. Dan is daar Dr. Rank wat verlief is op Nora. Sy verwerp egter sy beheptheid met haar.

Ibsen se toneelstuk, "'n Pophuis" is 'n goeie voorbeeld van realisme omdat die karakters en omstandighede verband hou met realistiese gebeure. Niks word verhef bo die werklikheid nie. Daar is nie 'n gelukkige einde van die verhaal nie, maar 'n realistiese einde om die werklikheid van die lewe uit te beeld. Volgens Nora is hul huis 'n pophuis waar Torvald 'n speel-speel huwelik met haar gehad het, en nie 'n ware, opregte verhouding nie. Torvald word selfsugtig en autoritêr uitgebeeld. Ibsen verhef ook nie vir Nora tot 'n heldin soos in die romantiese toneelgenres nie, want sy verlaat nie net haar man nie, maar ook haar kinders vir wie sy “lief” is. Sy gaan uit in die lewe om haarself op haar eie te wil bewys. Ons kan ons reeds indink dat haar pad vorentoe nie so maklik gaan wees nie. Daar is nie glorie en inspirasie in die “’n Pophuis” nie, maar net pynlike keuses wat gemaak moet word.

George Bernard Shaw (1856–1950) het 'n goeie sin vir humor gehad. Hy was 'n Engelse skrywer. “Arms and the man: (1894) gaan oor liefde, oorlog en eer. “Mrs Warren’s Profession” handel oor prostitusie. In 1905 skryf hy “Major Barbara” wat oor mense regte en werk handel en in 1913 skryf hy “Pygmalion” wat oor 'n blommeverkoopster gaan wat dan deel word van die hoër lui. Dit is die toneelstuk waarop die film "My Fair Lady" gebasseer is.

Die werke van Anton Tsjechof (29 Januarie 1860 – 15 Julie 1904) van Rusland vorm 'n oorgang tussen Realisme na Naturalisme. Buiten sy bykans 200 kortverhale het Tsjechof ook toneelstukke geskryf waarvan die temas die daaglikse lewens van die Russiese mense uitbeeld. Hierdie mense smag na geluk maar word dikwels in die wiele gery deur hul omstandighede of hul eie persoonlikhede wat hulle pootjie. Hulle is gefrustreerd met hul huidige situasies en word dan beide komies en pateties geskilder. Dramatiese gebeure vind nie op die verhoog plaas nie, want die stuk gaan eerder oor die alledaagse as oor die dramatiese. Tsjechof se dramas het ook simboliese elemente, byvoorbeeld 'n “seemeeu” en 'n “kersieboord” wat sekere dieper betekenisse aanraak. Die seemeeu wat die simbool van vryheid en sorglose sekuriteit voorstel word vernietig in die hande van 'n geliefde. Die vryheid word nou verander na 'n negatiewe afhanklikheid. Die kersieboord verteenwoordig die Russiese gemeenskap waar elke boom die unieke siel van 'n serf (werker) uitbeeld. Die vernietiging van die boord beeld die onbetrokkenheid en disrespekvolle hantering van die middelklas en aristokrasie van die belangrikheid van die landbou as die grondslag van die land uit.

Tsjechof maak sy groot debuut met “The Seagull”"." In hierdie stuk het hy 'n gedeelte geskryf oor 'n jong skrywer se probleme wat eintlik sy eie was. Die karakter, Trigorin, protesteer teen konvensies en reëls in die skryfkuns. In 1884 het Tsjechof medies begin studeer. Sy letterkundige werk het nou al hoe beter begin word. Hy was ook passievol oor sy werk as mediese praktisyn en glo dat dit hom baie gehelp het om mensekennis te verkry. Tsjechof was 'n ongelooflike harde werker as dokter en as skrywer. In 1888 het hy egter begin om siek te word en baie gehoes en in 1889 het hy hartprobleme ontwikkel. Tsjechof het die toneelstuk “Ivanoff” geskryf in protes teen 'n stuk wat hy in 'n Moskouteater gesien het. Die karakter, Ivanhoff, was geen held nie, maar 'n gewone, onderdrukte man soos een van die baie gewone, “oorbodige” mense van Rusland met wie Tsjechof oorweldigende medelye gehad het. Die skryfproses en opvoering van hierdie toneelstuk het in moeilike omstandighede plaas gevind. Daar was uiters min goeie akteurs en die stuk het misluk. Die kritici het die stuk aangeprys omdat dit so oorspronklik was, maar ook foute uitgelig. Hy het die stuk weer oorgeskryf voordat dit in St. Petersburg opgevoer is en daar uiterse sukses behaal. Die volgende stuk was getiteld “The Boor”, 'n klugtige toneelstuk wat hy in 'n aand geskryf het en wat ook sukses behaal het. “Die demoon” wat hy tien jaar later as “Uncle Vanya” herskryf het, was 'n mislukking. In 1896 skryf hy “The Sea-Gull” en daarna “The three sisters” wat in 1901 opgevoer is was suksesvolle teaterwerke wat opgevolg word deur “The Cherry Orchard” of "Die Kersieboord" in 1904.

In hierdie stuk word die Russiese plattelandse lewe beskryf waar die doellose bestaan van die eienaars van die kersieboord beïnvloed word deur die moderne wêreld. Tsjechof behaal met hierdie stuk groot sukses as die Russiese skrywer, Tolstoi, vergelyk hom met die Franse skrywer, Maupassant. Sy realistiese onderwerpe word so natuurlik uitgebeeld dat daar amper niks “gebeur” in sy toneelstukke nie. Daar hang 'n depressiewe gevoel oor die toneelstukke. Die karakters se lewens is doelloos of vol spyt oor wat hul wel in die lewe kon wees maar nie is nie.

“Die kersieboord” (1904) is deur Konstantin Stanislavski, die regisseur, opgevoer in die Moskou Kunsteater. Alhoewel Tsjechof dit as 'n komedie beskou het, het Stanislavski dit as 'n tragedie hanteer. Die toneelstuk handel oor 'n Russiese landheerseres wat na haar familieplaas met 'n groot kersieboord terugkeer net voor dit op 'n veiling verkoop gaan word. Sy laat die verkoop van die plaas oor aan die seun van 'n vorige plaaswerker. Die familie verlaat die plaas terwyl hul moet hoor hoe die kersiebome afgekap word. Daarmee is die vorige era van Rusland onder die aristokrasie verby en word nou oorgelaat aan 'n middelklas wat hul nie met die vorige tye wil vereenselwig nie.

Die hoofkarakters is Madame Lyubov Andreievna Ranevskaya: Die plaas behoort aan haar. Sy staan vir die trots van die aristokrasie. Sy is verward oor haar gevoelens vir haar ou huis. Haar smart tydens die dood van haar seun geen haar 'n emosionele diepte en keer dat sy net 'n groteske aristokratiese karakter word. Die meeste van die humor rondom haar ontstaan omdat sy nie finansies verstaan nie.

Peter Trofimov: Hy is 'n student wat “tussen studies” rondhang met sterk politiese oortuigings. Anya stel baie belang in hom. Peter is 'n oortuigde hervormer van die ou Rusland wat teen die aristokrasie of ou Tsaristiese regime gedraai het.

Boris Borisovich Simeonov-Pishchik: 'n Landheer en nog 'n ou aristokraat wat in finansiële moeilikheid verkeer. Alhoewel hy diep in die sop is, betreffende sy materiële toestand, speel hy rond en sosialiseer met die Gayevs.

Anya: 'n Jong, sterk 17 jarige meisie het haar ma gaan red wat in Parys van haar probleme probeer wegkom het. Sy is verlief op Trofimov en luister graag na sy idees oor die rewolusie, alhoewel 'n mens nie kan sê dat sy regtig met hom sou trou nie.

Varya: Sy is Lyubov's se aangenome dogter van 24. Sy bestuur die landgoed en is baie bekommerd oor die geldsake. Sy is die rots wat die familie saam hou. Sy het klaarblyklik 'n verhouding met Lopakhin, maar niemand weet ooit of hul ernstig daaroor is nie.

Leonid Andreieveitch Gayev: Die broer van Madame Ranevskaya. Hy is duidelik geskep as 'n komiese karakter, praterig en eksentriek. Hy is verslaaf aan die spel, biljart. Hy beeld die dekadente lewe van die aristokrasie uit. Hy probeer om hul landgoed te red, maar het op die ou end nie die deursettingsvermoë om dit reg te kry nie.

Yermolai Alexeievitch Lopakhin: 'n Besigheidsman wat die middelklas verteenwoordig en 'n gevaar vir die artistokrasie inhou.

Charlotta Ivanovna: Sy is die melancholiese, eksentrieke goewernante van Anya. Sy hou almal besig met haar kaarttruuks en is ook 'n buikspreekster. Sy aanvaar haar ontslag aan die einde van die toneelstuk met pragmatisme.

Yepikhodov: Hy is 'n klerk en 'n sterk komiese karakter as gevolg van sy onhandige lompheid.

Dunyasha: Sy is 'n bediende.

Firs: Hy is 'n ou bediende van 87. Hy is eksentriek en dink die vrywording van die serfs is 'n probleem vir Rusland. Hy simboliseer die verganklikheid van die ouer geslag en praat met homself soos 'n versteurde persoon.

Yasha: Hy is 'n lyfbediende wat Lyubov vergesel oppad terug van Parys. Hy staan vir die jong Russiese geslag wat die ouergarde verag en 'n voetsoldaat sal wees in die Revolusie.

Daar is ook 'n vreemdeling en 'n Posmeester wat staan vir die teenstand teen die aristokrasie asook gaste en ander bediendes.

Die tema van die stuk beeld die futiliteit van die lewe uit. Beide die aristokrasie, wat probeer om hul status te behou en die bourgeoisie wat probeer om betekenis te vind in hul nuutgevonde materiële status, se onvergenoegdheid met die lewe uit. Dit gaan oor die opkoms van die middelklas, die plaaswerkers se opstand en die verval van die artistokrasie. Die karakters is net gewone mense met hul foute en eksentrieke idees. Hulle is funksionele karakters en verteenwoordig elk iemand van die Russiese kontemporêre lewe van daardie tyd om so die temas van die stuk te ondersteun. Een van sy hooftemas is sosiale verandering en die vryheid van die werkersklas. Hy beeld Ranevskaya se onvermoë om haar probleme, rakende haar landgoed, op te los uit as kritiek op persone wat dit nie regkry om in die nuwe Rusland aan te pas waar die werkersklas ook nou regte het nie. Sy lewe in die illusie van die verlede en praat altyd oor haar oorlede seun. Sy pas ook nie finansieel aan by die nuwe realiteit van die opkoms van die serfs in Rusland nie en vernietig so hul gesin se lewens. Die tema “identiteit”, waar baie dan die karakters hul eie droomlewens bewoon, word ook in die drama ontgin. Die Gayev-familie lewe hoog terwyl hul eintlik ernstige finansiële probleme het. Ranevskaya reis na Parys en Gayev werk nie, maar speel biljart. Die vriende van die familie en die diensknegte of serfs lewe ook in hul eie verbeeldings wêrelde. Varaya, 'n aangenome dogter van 'n aristokraat is die huishoudster, Trofimov is 'n student maar hy is in werklikheid uit die universiteit geskors, Yasha dink hy is deel van die Paryse élite, maar is eintlik 'n Rus. Lopakhin, gebore as 'n serf of arbeider, is vir alle praktiese doeleindes 'n miljoenêr.

Anton Tsjechof het die grondslag gelê vir die “indirekte aksie” in 'n toneelstuk om op die wyse 'n indruk van realisme te skep. Hy gee inligting op 'n subtiele wyse weer; hy laat toe dat gesprekke in die middel ophou. Die karakters praat net van dramatiese gebeure en dit vind nie op die verhoog plaas nie, en so word dramatiese spanning geskep deur van die karakters afwesig te laat wees. Hy het die klassieke Aristoteliaanse storielyn geïgnoreer waar daar 'n opbou van spanning en 'n ontknoping is. Hy laat alles net soos in die lewe lyk. Daar gebeur nie veel nie, maar daar gebeur tog baie, veral in die gemoedere van die karakters.

Hy het baie gedetaileerd gewerk. Alles op die verhoog moes funksioneel wees en iets beteken. Hy skep byvoorbeeld 'n gespanne atmosfeer in “The three sisters” wat beweer dat hul na Moskou toe moet gaan maar op die ou end weet mens dat hulle nooit sal gaan nie. In Masha se laaste spreekbeurt verklaar sy: “Ons moet lewe … ons moet lewe”. Hierdie woorde word die teëlaarde vir Beckett se woorde in die Absurde teaterstuk naamlik “Waiting for Godot” waar die karakter sê: “Ek kan nie aangaan nie, ek gaan aan”.


Voorbeelde van "Well-made plays":

Saam met Realisme het daar ook twee bewegings plaasgevind naamlik, Naturalisme en die Onafhanklike Teater Beweging. Naturalisme was die gevolg van Darwin se lering en het in Frankryk pos gevat. Die implikasies van Darwin se lering is dat jou gene en die omgewing jou lewe bepaal en dat vooruitgang die gevolg van evolusie is wat op 'n wetenskaplike manier aangewakker kan word. Frankryk word nou 'n republiek en dit beteken dat daar "Vryheid, Gelykheid en Broederskap" is wat die doelwit van die Republikeine was. Die gewone man in die straat is nou belangrik.

Realisme was gewild by die gehoor omdat gewone mense met die karakters kon identifiseer.

Die karakters het dikwels teen 'n saak opgestaan om hulself teen 'n onreg te beskerm.

Die fokus is op die innerlike lewe van die karakter en die verhaal kom tweede.

Die karakters is sielkundig benader en geloofbaar.

Dialoog is gegrond op alledaagse spraak.

Die gewone vierkantige stel is gebruik met die vierde muur wat verwyder is sodat die gehoor na die lewe binne die verhaal kan kyk.

Die gebeure speel gewoonlik binnenshuis af en die verhooginkleding is 'n spieël van die werklikheid.

Hierdie beweging het Stanislavski se sisteem van realistiese spel beïnvloed en die Amerikaanse realisme spruit daaruit. Daar is 'n "Method Acting-"styl in Amerika begin wat geskoei is op die Stanislavski metode wat tussen die 1930’s tot en met die 60tiger jare baie gewild was.

Realisme het die filmstyl grootliks beïnvloed.

Karakters se kostuums was outentiek.



</doc>
<doc id="123202" url="https://af.wikipedia.org/wiki?curid=123202" title="Oekase">
Oekase

’n Oekase (Russies: указ, "oekaz") was in die Russiese Ryk ’n proklamasie van die tsaar, regering of patriarg wat regsgeldig was. Dit kan ook as "edik" of "verordening" vertaal word.

Voor die Russiese Rewolusie (1917) is die term in Rusland gebruik vir ’n edik of verordening, geregtelik of administratief, wat die status van ’n wet gehad het. Dit is deur óf die keiser óf die senaat uitgereik. 

Ná die rewolusie is ’n verordening met ’n wye strekking deur die Sowjetregering ’n "dekreet" (декрет, "dekret") genoem, en meer spesifieke verordenings was ’n "oekaz". 

Volgens die grondwet van 1993 van die Russiese Federasie is ’n oekase ’n presidensiële verordening. Op die amptelike webtuiste van die Kremlin word die Engelse term "executive order" gebruik as ekwivalent. Sulke oekases het in Rusland die status van ’n verordening. Hulle kan nie regulasies van bestaande regsbronne – soos Rusland se internasionale verdrae, die grondwet, federale of streekswette – verander nie en kan deur enige van bogenoemde nietig gemaak word. Danksy Artikel 15 van die Russiese grondwet het die Europese Konvensie vir Menseregte, as ’n internasionale dokument, byvoorbeeld meer gesag as enige Russiese wet of presidensiële verordening.



</doc>
<doc id="123203" url="https://af.wikipedia.org/wiki?curid=123203" title="Europese Konvensie vir Menseregte">
Europese Konvensie vir Menseregte

Die Europese Konvensie vir Menseregte is ’n internasionale verdrag om menseregte en basiese vryhede in Europa te beskerm. Dit is in 1950 deur die destyds pasgestigte Raad van Europa opgestel en het op 3 September 1953 van krag geword. Alle lidlande en nuwe lede van die Raad van Europa moet die konvensie so gou moontlik aanvaar. Dit was voorheen bekend as die Konvensie vir die Beskerming van Menseregte en Basiese Vryhede.

Met die konvensie is die Europese Hof vir Menseregte gestig. Enigiemand wat voel sy of haar regte volgens die konvensie is deur ’n staat aangetas, kan hulle tot die hof wend. Die hof se bevindings is bindend en die betrokke staat is verplig om dit uit te voer. Die Komitee van die Ministers van die Raad van Europa monitor die uitvoering van die bevindings, veral wanneer skadevergoeding aan aansoekers betaal moet word. Dié skadevergoeding kan nogal groot wees; in 2014 het Rusland ingestem om meer as $2 miljard aan voormalige aandeelhouers van Joekos te betaal.

Daar is verskeie protokolle wat ná 1953 uitgereik is wat van die aanvanklike regulasies wysig.



</doc>
<doc id="123205" url="https://af.wikipedia.org/wiki?curid=123205" title="Wessel Pretorius">
Wessel Pretorius

Wessel Pretorius (*17 April 1949, Pretoria –†12 Maart 2012, Empangeni) was 'n Suid-Afrikaanse digter. Hoewel hy hoofsaaklik bekendheid verwerf as digter, publiseer hy ook 'n roman en twee dramas gedurende sy loopbaan.

Wessel Johannes Pretorius is op 17 April 1949 in Pretoria gebore, waar hy aan die Afrikaanse Hoër Seunskool matrikuleer. Hy studeer verder aan die Universiteit van Pretoria en bekwaam hom as ’n siviele ingenieur. Na afhandeling van sy studies sluit hy hom as siviele ingenieur by die Pretoriase Stadsraad en later die Johannesburgse Stadsraad aan. Hierna aanvaar hy ’n pos as assistent-stadsingenieur by die Stadsraad van Brakpan.

Op 23 November 1974 trou hy met die lugwaardin Christine Pretorius. Hierdie huwelik misluk en in Januarie 1977 doen hy aansoek om van haar te skei nadat sy hom in November 1976 verlaat het.

In November 1977 is hy in die nuus wanneer hy saam met die kunstenaar Walter Battiss en die aktrise Paddy Norval beoordelaar is van die Mej. Kaal skoonheidskompetisie wat in Maseru in Lesotho aangebied is. Op 7 Desember 1977 trou hy na ’n blitsromanse van twaalf dae in die Johannesburgse landdroshof met Elize, ’n joernalis van Pretoria. Slegs twee maande na die huwelik is daar egter reeds probleme wanneer gedigte uit sy bundels wat hy aan sy vorige vrou Christine opgedra het, oor die radio voorgelees word. Op 6 September 1978 doen Elize aansoek om ’n egskeiding nadat hy haar op 22 Junie 1978 verlaat het en die egskeiding word voltrek in November 1978. Op dieselfde dag waarop hy geskei is, raak hy egter weer verloof, hierdie keer aan die negentienjarige dramastudent aan die Universiteit van Pretoria, Susanna Maria (Suzette) de Waal. Teen Suzette se ouers se wil woon hulle lank saam en trou dan in Augustus 1980 in die Johannesburgse landdroshof. Hy en sy vrou vestig hulle eers in ’n woonstel in Hillbrow, dan in ’n woonstel in Brixton en later in ’n huis in Mayfair in Johannesburg.

Na byna vyf jaar se getroude lewe is hy en Suzette in Maart 1985 geskei. Later trou hy met sy vierde vrou, Rachel, en vestig hom as siviele ingenieur op Eshowe, die hoofstad van Zoeloeland, waarna hy na Empangeni verhuis. Hy skei weer ongeveer ’n jaar voor sy dood.

Op Maandag 12 Maart 2012 is hy in die Empangeni Gardens Hospitaal in KwaZulu-Natal oorlede, nadat hy weens diarree en ontwatering opgeneem is en ook ’n beroerte gehad het.

Hy begin op skool reeds skryf en begin ernstig dig nadat hy D.P.M. Botes se bundel "Wat is ’n gewone man" gelees het, wat hom laat besef dat Afrikaans hom toelaat om homself uit te druk. Van 1966 af verskyn van sy gedigte in "Wurm" en daarna ook in tydskrifte soos "Standpunte", "Tydskrif vir Letterkunde", "New Nation", "Ensovoort", "The bloody horse" en ook "Izwi", op wie se redaksie hy ’n tyd lank dien. Sy verse word gekenmerk deur sy gebruik van surrealistiese verbande en spronge en die uiterlike versorging is ongerehabiliteerde vrye vers. Daar word ook onnoukeurig en oënskynlik ongemotiveerd omgegaan met die tegniek van vermenging van hoof- en kleinletters, wat postmodernisties aandoen. Die gedigte bevat dikwels sterk metafore binne brokke fyn waarneming, maar gaan dikwels ook mank aan vergesogte beelde. Sy bundels word almal gekenmerk deur die insluiting van slegs ’n paar werklik goeie gedigte naas ’n groot aantal gedigte wat onaf is en slegs ten dele, indien enigsins, geslaagd is. ’n Geliefkoosde tema is die liefdesgedig.

Sy debuut is met "Maat van die onbekende", waarin hy verskeie temas aanraak, maar in sy geheel ’n weerkaatsing is van die kontemporêre wêreld. Dit is veral die natuurwetenskap wat as stimulus dien vir die gedigte. Die dood en die aanvaarding daarvan en van die lewe staan naas die liefde as sentrale temas. Met hierdie temas poog die spreker om, na aanleiding van die titel van die bundel, sy eie plek in die wêreld te bepaal en sodoende die maat van die onbekende aan te dui. Die gedigte maak gebruik van verskeie moderne tegnieke soos aanwending van die vrye vers, opeenstapeling van indrukke, staccato-agtige frases en dies meer, wat interessant aandoen maar in die geheel nog te onafgewerk is om as poësie te kan slaag.

"Woorde vir ’n windharp" is ’n vooruitgang op die debuut in veral sy meer bekwame hantering van die vrye vers. Die titel verwys na die klanke wat die windharp voortbring wanneer slegs die geringste wind daardeur trek. Die bundel is in drie afdelings verdeel, met "Die vuur in jou vesels" wat liefdesgedigte (en die titelgedig) bevat, asook ’n aantal erotiese gedigte. Die tweede afdeling is "My vesting kraak", met gedigte oor die bedreigde, onvaste en tydelike aard van die menslike kondisie. Die gedigte in "Kettingsange" is meer sosiaal-polities betrokke en besin oor die digkuns. Hierdie bundel is een van die sterkste aanspraakmakers vir die toekenning van die destydse Perskorprys. ’n Siklus van verse in "Woorde vir ’n windharp", naamlik "Jy het net die winter vermoed", word deur Dirk Belzer getoonset.

"Nuwe wêreld" volg kort op die hakke van sy vorige bundel, maar toon nie vooruitgang in sy tematiek, of verandering in tegniese vaardigheid of seggingskrag nie. Die titel verwys na die tema van vasgevang wees tussen ’n ou wêreld en ’n nuwe een, om te wag vir die nuwe wat dan eindelik ewe sleg en verskriklik is as die oue.

Die bundel "Laatnagvrese en ander verse" volg, met die verse in vyf afdelings verdeel. "Laatnagvrese" is gedigte oor verhoudings en wisselwerking tussen mense; "Verse vir ’n ghoeroe" is geleentheidsverse, onder andere gerig aan Johan van Wyk en Breyten; "Inman-suite" bevat die vrese-verse van die titel; "Digter as ingenieur op toer" is verse oor en vir homself en die landskap; en "Net vir Suzette, van nou af aan" is liefdesgedigte gerig aan sy derde vrou. Sommige kritici beskou die bundel as die heel eerste met pop-gedigte in Afrikaans, wat dit ’n belangrike gebeurtenis maak. Vir hierdie bundel werk hy saam met die kunstenaar Braam Kruger, wat 35 etse as illustrasies vir die gedigte maak, maar die illustrasies is nooit gepubliseer nie.

"Ruimte-ark-kolonie" se inslag is geestig met ’n verfrissende gebruik van plat taal en spreektaal en hy sit ook die pop-poësie van die vorige bundel voort. Die titel bevat die drie afdelings waarin die bundel verdeel is. Weereens is die liefde en erotiek die deurlopende tema, sodat die tematiese spektrum bra yl aandoen.

Met die publikasie van "Katarak" trek sy digkuns nie meer veel aandag nie en hierdie bundel bevestig hoogstens sy bekende temas en werkwyse.

Dit duur twaalf jaar voordat hy weer ’n digbundel publiseer en hy publiseer van nou af glad nie meer by hoofstroom uitgewers nie. "Die seep kraak in die gastekamer" sluit aan by sy vorige werk in die gebruik van die vrye vers en die liefde en tegnologie en die feilbaarheid van beide as sentrale temas. Die sosiale kommentaar is egter skerper en sommige verse het nou ’n sterk gewaarwording van isolasie en verganklikheid. Die verse is ook meer beleë, rustiger en meer melancholies as voorheen. Temas wat deur die gedigte aangespreek word sluit in die ek-spreker se vrees vir die lewe en gevoel van isolasie, sy bemoeienis met die skryfdaad, en reis.

"Jy kan skoenlappers sien aankom" bevat ’n aantal skerp politieke verse, asook ’n reeks verse oor die gestorwe vader. Die bundel word voorstelling van ervarings teen ’n konkrete Suid-Afrikaanse agtergrond. Die onderbewuste word egter ook verken, om te poog om abstrakte belewenisse onder die woord te bring deur middel van woorde, kleure en stiltes. As sodanig bevat dit elemente van vreemdheid, wat aansluit by sy vorige bundels en werkwyse. Die titel is ironies bedoel en die romantiese beeld daarvan word algaande ontluister.

"En kyk na die omowit engele op die rolbalbaan" lewer kommentaar op die invloed van die tegnologie en die materialistiese verbruikerskultuur, met ’n groter besef van verganklikheid en die dood.

Sy laaste bundel is "My selfoon is in my hand". Hierin word die nuwe kommunikasiestyle ontgin wat deur die selfoon in die hand gewerk word, soos die sms-agtige kodes, vermenging van Engels en Afrikaans en ignorering van lettergrepe. Die temas sluit egter by sy vorige werk aan en sluit in die kunste, liefde en verganklikheid. Dit is veral die persoonlike aard van die verkenning van die dood wat die bundel oorheers. Soos in al sy werk is die kwaliteit van die gedigte baie wisselvallig. In Junie 2004 wen hy ’n Hoog in die Takke-prys in die Mont du Toit Kelder Wyngedig-kompetisie vir sy gedig "Water en vuur".

Van sy verse is opgeneem in meer as twintig bloemlesings, waaronder "Groot verseboek", "Die Afrikaanse poësie in ’n duisend en enkele gedigte", "Poskaarte", "Die mooiste Afrikaanse liefdesgedigte", "Miskien sal ek die wingerd prys", "Kraaines", "Goudaar", "Honderd jaar later" en "Nuwe verset".

Sy roman "Storm Sevenster" veroorsaak groot polemiek wanneer die uitgewer Perskor dit oorweeg om in die tyd van streng sensuurwette die boek aan voorsensuur te onderwerp weens veral die eksplisiete seksbeskrywings daarin. Die Afrikaanse Skrywersgilde maak kapsie, waarna ’n skikking tussen die partye bereik word dat die boek nie aan voorsensuur onderwerp sal word nie, maar dat die uitgewer geen kontraktuele verpligtinge het om die boek te bemark of te versprei nie. Die boek word dus gepubliseer, maar was nie in winkels te kry nie. Storm, die hoofkarakter, is ’n doodgewone seun wat alles kry wat sy hart begeer. Op vyftien ontdek hy die digkuns, avant garde literêre tydskrifte en ontmoet ook vir Gotlieb, sy homoseksuele mediese digtersvriend. Dit verander sy lewe. Hy begewe hom in opeenvolgende seksuele verhoudings en vergryp hom aan drank op soek na sin. Sy rebelse leefwyse en geesgenote (homoseksuele, seksueel versteurdes, sielsiekes, alkoholiste) maak van hom ’n randfiguur wat deur die samelewing uitgewerp en vernietig word. Die boek word aangebied as ontwikkelingsproses waar Storm hom as geestelike entiteit in sewe verskillende persoonlikhede manifesteer na aanleiding van die Boeddhistiese opvattings. Deur rupa (liggaam), prana-jiva (vitaliteit) en kama-rupa (dierlike siel) vorder hy na linga-sarka (astrale liggaam) en dan betree hy die hoogste stadia van manas (menslike siel), buddhi (geestelike siel) en atman (gees). Hierdie ontwikkelings word in sewe hoofstukke beskryf, wat weer ingedeel is in drie afdelings ("Sturm und Drang", "Dagboek van ’n in-man" en "Déjà-vu"). In die Boeddhisties-Hindoeïstiese wêreld speel die seksuele ’n belangrike rol in geestelike prosesse, waarbinne hierdie spesifieke aksent ook verstaan behoort te word. Die roman staan in die gees van die punk ingesteldheid, wat ’n doelbewuste demonstrasie is van swak smaak. Dit sluit ook aan by die beat-tradisie en is in verskeie opsigte eksperimenteel, nie die minste nie in sy skielike afwykings en variasies. Die proses van sewe ontwikkelings verwys op ironiese wyse na sewe, die getal van volmaaktheid. In stede van volmaaktheid, verval Storm in ’n al groter wordende stryd met homself en sy eie identiteit. Ten spyte van sy manhaftigheid werk die voortdurende verwerping en gebrek aan stabiliteit afbrekend op hom in en bly hy voortdurend die buitestaander en uitgeworpene. Die toekoms scenario in die slothoofstuk impliseer dan ook dat Storm se sestienjarige seun, ook Storm, sy foute gaan herhaal. Hierdie boek is op die kortlys vir die Perskorprys van 1986. Die boek word in 2010 in ’n beperkte oplaag van 250 eksemplare heruitgegee.

Hy skryf ook dramas en "Toeskouers in ’n spel wat elders afspeel" word reeds in 1980 voltooi, maar hy slaag nie daarin om ’n uitgewer te kry of iemand wat belangstel om dit op te voer nie.

Sy drama wat hy saam met Johan van Wyk skryf, "Oudisie om die einde van die aarde te verhoed", word in Januarie 1982 in die Markteater in Johannesburg en in Julie 1983 in die Staatsteater in Pretoria opgevoer.

Werke wat uit sy pen verskyn sluit in:





</doc>
<doc id="123206" url="https://af.wikipedia.org/wiki?curid=123206" title="Naturalisme (toneelkuns)">
Naturalisme (toneelkuns)

Naturalisme is 'n stylvorm van die teater wat ontstaan het tussen 1880 tot 1930 in Europa. Dit is 'n genre wat poog om die lewe so na as moontlik aan die realiteit op die verhoog na te maak.

Daar is sekere teater-konvensies gebruik soos histories korrekte kostuums, 'n natuurlike speelstyl en daar is selfs, in sekere gevalle, by die ware tydsverloop van gebeure gehou. Hierdie styl ontwikkel uit die realisme, maar is 'n meer intense vorm daarvan in die dramatiese kunste.

Naturalisme is 'n verhoogde vorm van realisme.

Naturalisme het negatiewe en onaangename temas ontgin soos self-dood, armoede en prostitusie.

Die karakters was dikwels van die laerklasse of werkersklas.

Die karakters is gesien as slagoffers van hul omgewing en hulpeloos in hul situasies. Met ander woorde hul is gevorm deur hul gene en beheer deur hul omgewing.

Twee belangrike skrywers van hierdie tyd is Emile Zola en ook dan Strindberg wat die stuk "Miss Julie" in 1888 skryf.

Tyd en plek spronge word nie toegelaat in Naturalisme nie, want die aksie vind plaas in 'n enkele omgewing oor die tydperk van een dag.

Daar is nie veel moeite met die verhooginkleding gedoen nie. Dit moes gewoon en verbeeldingloos wees.

Kostuums en rekwisiete, asook die stel inkleding moet presies volgens die werklikheid wees.

Die tyd wat die stuk opgevoer word is ook die tyd waarin die drama afspeel.

Hierdie styl was van korte duur.

Emile Zola (1849 tot 1902) predik dat literatuur 'n illustrasie van ware gebeure moet wees. Die skrywer, nes die dokter, moet die oorsake en gevolge van gebeure ondersoek om sodoende sosiale euwels te genees. Hy skryf 'n roman, naamlik, “Thèrése Raquin"”" wat opgevoer is as 'n teaterstuk. Dis moes 'n weerspieëling van die werklike lewe wees of, soos dit in Engels bekend staan: “a slice of life”.

Zola het egter in werklikheid gesê: “a slice of life put on stage with art”. Henri Becque het twee ware naturalistiese toneelstukke geskryf naamlik “The vultures"” (1882)" en “The parisienne"” (1885)." Beide het oor pessimistiese onderwerpe gegaan, met geen klimaks en geen progressie of simpatie met die karakters nie. Dit was waarlik twee negatiewe spieëls van die werklikheid en het die gehore verveel.

Die Onafhanklike Teater Beweging is gestig deur André Antoine (1885–1943). Hy poog om naturalisme meer aanvaarbaar te maak. Sy stukke was soms skokkend vir die publiek, maar daardeur verkry het meer vryheid om die lewe soos dit regtig is, te verbeeld. Sy opvoerings moes outentiek wees. Hy het byvoorbeeld sommer 'n regte beeskarkas op die verhoog gehang asof die vierde muur verwyderd was en ons die lewe soos dit is op die verhoog moet sien. In Duitsland het Otto Brahm (1856–1912) die Freie Bühne teater bedryf om ook vryheid van spraak aan te wakker.

Omrede die toneelstukke nou meer realisties of natuurlik was as gevolg van beide die realistiese en naturalistiese teaterbewegings, moes die toneelspel ook daarby aanpas. Die vader van realistiese toneelspel: Konstantin Stanislavski stig, saam met Vladimir Nemirovich-Danchenko, die Moskou Kuns Teater (1897). Hy protesteer teen die ou manier van toneelspel van deklamasie en onnatuurlike spel deur sy eie sisteem van toneelspel te ontwikkel. Die akteurs moes die situasie wat deur die toneelstuk daar gestel is, navors, die teks volgens die karakter se motiverings analiseer en die sub-teks van die karaters se ware bedoelings agter die woorde vind. Die akteur moes ook gebruik maak van sy of haar eie geheue waar hul dalk hulself in soortgelyke situasies sou bevind en gebeure deur hul vyf sintuie probeer oproep. Deur middel van sy sisteem het Stanislavski, soos geen regisseur voor hom, dit reggekry om die werk van Gorki en Chekhov meesterlik weer te gee op die verhoog. Vir hom was die teater 'n wyse waarop die gemeenskap sosiaal opgevoed kon word. Hy skryf twee boeke: “My life in Art” en “The Actor and His Work” wat in meer as twintig tale vertaal is.

Elemente van Stanislavski se metode sluit die volgende konsepte in: Hy stel die “Magic If” in wat beteken dat die akteur homself vra wat hy of sy in 'n soortgelyke situasie sou doen. Hy verwag van die akteur om die karakter so te bestudeer dat hul weet hoe die karakter sou beweeg, reageer en optree. Hy doen aan die hand dat akteurs mense moet dophou om sodoende ondervinding te kan opdoen oor die gedrag van die mens. Die akteur moet presies weet wat die akteur tot emosionele en fisiek aksie dryf. Hul moet dus al die motiverings van die karakters ken. Die akteur moet 'n diep gewaarwording van sy eie emosionele lewe besit om sodoende deur middel van sy emosionele geheue emosies vir sy karakter te kan oproep en op die wyse sy toneelspel outentiek maak.

Later, in kontras met sy vroeëre werkswyses het Stanislavski sy akteurs aangemoedig om die fisieke aksies van die karakters te ontgin omdat te veel verbale bespreking hul kan inhibeer om skeppend op te tree. Hy glo dat deur te fokus op opregte fisieke bewegings kan emosies en gevoelens opgeroep word. Op so 'n manier word die onderbewuste gestimuleer en die bewuste kan ervarings van situasies beleef sonder om te veel kognitiewe analises te doen.



</doc>
<doc id="123209" url="https://af.wikipedia.org/wiki?curid=123209" title="Russiese wet op gay propaganda">
Russiese wet op gay propaganda

Die Russiese federale wet vir die doel om kinders te beskerm teen inligting wat ’n ontkenning van tradisionele gesinswaardes verkondig, ook algemeen bekend as die gaypropagandawet, is ’n wet wat op 11 Junie 2013 eenparig deur die Staatsdoema goedgekeur is (met net een lid, Ilja Ponomaref, wat buite stemming gebly het), en op 30 Junie 2013 deur president Wladimir Poetin onderteken is.

Volgens die Russiese regering is sy doel met die wet om kinders te beskerm teen blootstelling aan homonormatiwiteit – inhoud wat homoseksualiteit voorhou as ’n norm in die gemeenskap – met die argument dat dit in teenstelling is met tradisionele gesinswaardes. Die statuut het die land se kinderbeskermingswet en die kode oor administratiewe oortredings gewysig; dit maak die verspreiding van "propaganda vir nietradisionele seksuele verhoudings" onder minderjariges ’n oortreding strafbaar met boetes. Die definisie sluit in materiaal wat "’n belangstelling wek in" sulke verhoudings; veroorsaak dat minderjariges "nietradisionele seksontvanklikheid vorm"; of "idees voorstel oor die gelyke sosiale waarde van tradisionele en nietradisionele seksuele verhoudings". Ondernemings en organisasies kan ook gedwing word om hul bedrywighede tydelik te staak as hulle kragtens die wet aangekla word. Buitelanders kan óf vir tot 15 dae aangehou en verban óf met 5 000 roebels beboet en verban word.

Die Kremlin se steun aan die wet het die goedkeuring weggedra van die land se verregses, maar het later ook byval gevind by die algemene publiek. Die wet is veroordeel deur die Venesiese Kommissie van die Raad van Europa (waarvan Rusland lid is) en die Verenigde Nasies se Komitee vir Kinderregte, asook menseregtegroepe soos Amnestie Internasionaal. Dit is gekritiseer oor die breë en dubbelsinnige bewoording daarvan (insluitende die bogenoemde "’n belangstelling wek in" en "onder minderjariges"), omdat dit volgens teenstanders in effek ’n verbod is op die bevordering van die regte en kultuur van die LGBT-gemeenskap. Dit het ook die blaam gekry vir ’n toename in en regverdiging van geweld teen gays, terwyl die implikasies daarvan in die lig van die toe naderende Olimpiese Winterspele in Sotsji ook kommer gewek het omdat die Olimpiese Handves verskeie vorme van diskriminasie verbied.

Ondanks die feit dat Moskou en Sint Petersburg bekend was vir hul florerende LGBT-gemeenskappe, was daar sedert 2006 ’n groeiende teenstand onder politici teen gay regte. Moskou het geweier om Gay Pride-parades goed te keur; die voormalige burgemeester Joeri Loezjkof het sulke geleenthede as "satanies" beskryf en Westerse groepe blameer vir die verspreiding van "hierdie soort verligting" in die land. Regverdige Rusland se parlementslid Aleksander Tsjoejef was ook gekant teen gay regte en het in 2007 probeer om ’n soortgelyke "propagandawet" te laat instel. Uit reaksie daarop het die vooraanstaande LGBT-aktivis Nikolai Aleksejef op die TV-geselsprogram "К барьеру!" onthul Tsjoejef was openlik in selfdegeslagverhoudings betrokke voordat hy parlementslid geword het.

In 2010 is Rusland deur die Europese Menseregtehof beboet ná aanklagte deur Aleksejef dat Moskou teen gays diskrimineer deur te weier om Gay Pride-parades goed te keur. Hoewel Moskou die risiko van geweld as rede aangevoer het, het die hof die besluit vertolk as ten gunste van groepe wat sulke demonstrasies afkeur. In Maart 2012 het ’n Russiese regter die oprigting van ’n "Pride House" in Sotsji vir die Winterspele afgekeur omdat dit "die veiligheid van die Russiese gemeenskap sou ondermyn" en teenstrydig is met openbare moraliteit en beleide "op die gebied van gesins-, moederskaps- en kinderbeskerming." In Augustus 2012 het Moskou ’n beslissing herbevestig waarvolgens Aleksejef se versoek om Gay Pride-parades 100 jaar lank jaarliks in Moskou te hou, afgewys is. Die moontlikheid van openbare oproer is as rede aangevoer.

Die wet "vir die beskerming van kinders teen inligting wat nadelig vir hul gesondheid en ontwikkeling sal wees" het die verspreiding van "skadelike" materiaal onder minderjariges verbied. Dit het inhoud ingesluit "wat vrees, afsku of paniek onder kinders kan ontlok", pornografie en materiaal wat geweld, onwettige bedrywighede, middelmisbruik of selfleed verheerlik. Volgens ’n wysiging van 2012 is ’n verpligte graderingstelsel ingestel vir inhoud wat versprei word deur ’n "inligtings-en-telekommunikasienetwerk" (wat televisie en die internet insluit), asook ’n swartlys vir die sensurering van webtuistes met kinderpornografie of inhoud wat dwelmmisbruik en selfmoord verheerlik.

Die wysiging van 2013, wat "propaganda vir nietradisionele seksuele verhoudings" as ’n tipe nadelige inhoud insluit, was volgens die Russiese regering daarop gemik om kinders te beskerm teen blootstelling aan inhoud wat homoseksualiteit as ’n "gedragsnorm" uitbeeld. Klem is gelê op die beskerming van "tradisionele" gesinswaardes. Die opsteller van die wet, Jelena Mizoelina (voorsitter van die Staatsdoema se komitee vir familie, vroue en kinders wat deur sommige as ’n "stryder vir moraliteit" beskryf word), het beweer "tradisionele" verhoudings tussen ’n man en ’n vrou vereis spesiale beskerming deur die Russiese reg. Die wysiging was ook ’n aanvulling van soortgelyke wette in verskeie Russiese streke, onder meer Rjazan, Archangelsk en Sint Petersburg.

Volgens die Suid-Afrikaanse skrywer Mark Gevisser is die Kremlin se ondersteuning van die wet weerspieël in ’n "drastiese toename in homofobie" in Rusland wat in die jare voor die goedkeuring van die wet begin het. Gevisser skryf die goedkeuring van die wet het die Russiese regering toegelaat om ’n gemeenskaplike terrein met die Russiese nasionalistiese verregses te vind, en het ook byval gevind by die baie Russe wat homoseksualiteit beskou "as ’n teken van die toenemende dekadensie in ’n geglobaliseerde era". Hy skryf: "Baie Russe voel hulle kan hulle staal teen hierdie kulturele tsoenami deur aanspraak te maak op "tradisionele waardes", waarvan die verwerping van homoseksualiteit die maklikste kortpad is."

Volgens ’n meningspeiling in Junie 2013 deur die Alrussiese Sentrum vir die Bestudering van Openbare Mening (ook bekend as FTsIOM) het minstens 90 persent van Russe die wet in ’n positiewe lig beskou. Meer as 100 konserwatiewe groepe wêreldwyd het ’n petisie ten gunste van die wet onderteken. Larry Jacobs, bestuurder van die World Congress of Families, het die doel daarvan gesteun: om "die verspreiding te verbied van inligting wat daarop gemik is om minderjariges in ’n lewenstyl te betrek wat hul fisieke en morele gesondheid in gevaar stel".

Poetin het in April 2013 op vroeë besware teen die destyds voorgestelde wetgewing gereageer deur te sê: "Ek wil hê almal moet verstaan daar is in Rusland geen regteskendings van seksuele minderheidsgroepe nie. Hulle is mense, nes enigiemand anders, en hulle het volle regte en vryhede". Hy het bygevoeg hy is beslis van plan om die wet te onderteken omdat die Russiese volk dit eis. Soos hy dit gestel het: "Kan jy jou ’n organisasie voorstel wat pedofilie in Rusland bepleit? Ek dink mense in baie Russiese streke sou die wapen opgeneem het . . . Dieselfde geld vir seksuele minderheidsgroepe: Ek kan my skaars voorstel dat selfdegeslaghuwelike in Tsjetsjnië toegelaat sou word. Kan jy jou dit voorstel? Dit sou menslike ongevalle tot gevolg gehad het." Hy het ook gesê hy is bekommerd oor Rusland se lae geboortesyfer, want selfdegeslagverhoudings produseer nie kinders nie.

In Augustus 2013 het die minister van sport Witali Moetko ook die wet verdedig en dit gelykgestel aan die beskerming van kinders teen inhoud wat alkohol- en dwelmmisbruik verheerlik. Volgens hom is die omstredenheid van die wet en sy gevolge deur die Westerse media "versin".

Veral in die Weste was daar groot teenstand teen die wet; kritici het dit beskou as ’n poging om die bevordering van LGBT-regte en die LGBT-kultuur in effek te verbied. Die Britse menseregte-organisasie Article 19 het die aangevoerde doel van die wet bevraagteken en het gevoel baie van die terme is dubbelsinnig, soos "’n belangstelling wek in" en "onder minderjariges". Die organisasie het gemeen dit "kan van toepassing gemaak word op enige inligting oor seksuele oriëntasie of genderidentifikasie wat nie inpas by wat die staat beskou as in lyn met 'tradisie' nie", en dat dit moeilik is om die teenwoordigheid van kinders in enige ruimte, aanlyn of vanlyn, te voorspel.

Die wet is veroordeel deur die Venesiese Kommissie van die Raad van Europa (waarvan Rusland lid is) en die Verenigde Nasies se Komitee vir Kinderregte, asook menseregtegroepe soos Amnestie Internasionaal.

Ban Ki-moon, toe sekretaris-generaal van die Verenigde Nasies, het die wet indirek gekritiseer.

Aktiviste vir LGBT- en menseregte en ander teenstanders het gesê die vae bewoording van die wet, wat deur die media beskou is as ’n verbod op gay propaganda, maak dit ’n misdaad om in die openbaar iets te sê of materiaal te versprei ter ondersteuning van LGBT-regte, om Gay Pride-parades of soortgelyke byeenkomste te hou, om te sê gay verhoudings is gelyk aan heteroseksuele verhoudings of selfs om LGBT-simbole soos die reënboogvlag te vertoon of ’n maat van dieselfde geslag in die openbaar te soen. Die eerste persoon wat kragtens die wet in hegtenis geneem is, was iemand wat protes aangeteken het met ’n teken wat ’n LGBT-positiewe boodskap bevat het.

In Februarie 2014 het die aktivistegroep Queer Nation ’n beplande betoging op 6 Februarie van dié jaar buite die Russiese konsulaat in New York aangekondig om saam te val met die opening van die Olimpiese Winterspele in Sotsji. Op dieselfde dag het die gayregtegroep All Out soortgelyke, wêreldwye demonstrasies in Londen, New York, Parys en Rio de Janeiro aangekondig. Op 8 Februarie 2014 is ’n byeenkoms in Cambridge, Engeland, gehou waar selfdegeslagpaartjies mekaar omhels het as deel van ’n videoprojek met die naam "From Russia with Love".

Die TV-dokumentêr "Stephen Fry: Out There" het ondersoek ingestel na gay regte en homofobie in verskeie lande, insluitende Rusland. Fry het daarin ’n onderhoud met ’n lesbiese paartjie gevoer wat hul vrees beskryf om bloot eerlik met hul 16-jarige dogter en haar vriende te wees omdat dit as ’n verbreking van hierdie wet beskou kan word.

Fry het ook ’n onderhoud gevoer met die politikus Witali Milonof, wat die wet oorspronklik voorgestel het en wie se pogings om dit te verdedig sterk veroordeel is. Milonof het Fry as "siek" beskryf omdat hy tydens die verfilming van die dokumentêr sy eie lewe probeer neem het. Hy het homoseksualiteit ook met bestialiteit vergelyk.


</doc>
<doc id="123211" url="https://af.wikipedia.org/wiki?curid=123211" title="Karelsbrug">
Karelsbrug

Die Karelsbrug (Tsjeggies: "Karlův most") is die oudste brug oor die Vltavarivier (Duits: "Moldau") in die Tsjeggiese hoofstad Praag wat stapsgewys tot 1402 of 1406 voltooi is en die historiese middestad met die sogenaamde Kleinkant van Praag ("Malá Strana") verbind. Dit is genoem na Karel IV, koning van Boheme en keiser van die Heilige Romeinse Ryk, maar dra dié naam eers sedert 1870. Voorheen het dit bekend gestaan as Steenbrug ("Kamenný most") of Praagse Brug. Die brug het deel uitgemaak van die bekroningsroete van Boheemse konings. Tans is dit een van Praag se bekendste bakens wat tot nasionale kulturele monument verklaar is.

Nadat 'n vroeëre brug, die 12de eeuse Judithbrug, in 1342 deur vloedwaters van die Vltava weggespoel is, het Karel IV in 1357 aan Peter Parler (Tsjeggiese spelwyse: Petr Parléř), die bekende Duitse boumeester wat ook die Praagse Sint-Vituskatedraal ontwerp het, die opdrag gegee om 'n nuwe brug te bou. Die brug met 'n lengte van 516 en 'n wydte van 9,5 meter, wat van sandsteenblokke gebou en aan albei kante met torings versterk is, is tussen 1683 en 1928 met dertig standbeelde versier wat heiliges uitbeeld. Die bekendste van dié skulpture, wat op die brugpilare geplaas is, is dié van Sint Johannes van Nepomuk (omstreeks 1345–1393), die nasionale heilige van Tsjeggië.

Historiese bronne verskil oor die presiese voltooiingsdatum. Die brug kon blykbaar reeds voor 1380 oorgesteek word en het in 1378 volgens oorlewering deel uitgemaak van Karel IV se lykstoet. In 1390 is die brugtoring voltooi, terwyl boubedrywighede voortgeduur het tot in 1402 of 1406.


</doc>
<doc id="123212" url="https://af.wikipedia.org/wiki?curid=123212" title="Epiese teater">
Epiese teater

In hierdie artikel word die Epiese teaterbeweging bespreek as 'n onderwerp van die dramatiese kunste. Die hoofspelers in die ontstaan van hierdie teaterstyl is Grotovski, Brecht, Piscator en Meyerhold. Die hoofeienskap van Epiese teater is dat dit die gehoor emosioneel sowel as rasioneel wil betrek. Dit word gedoen deur direkte kommunikasie met die gehoor en die afskaffing van konvensies soos gordyne en die feit dat tegniese aanpassings op die verhoog nou mag gesien word. Die Epiese teaterskryfstyl se storielyn word nie altyd in volgorde aangebied nie, maar daar word rondgespring in tyd en milieu. Dekor en rekwisiete suggereer net tonele en word minimalisties gebruik.

Hierdie teaterbeweging begin tydens die middel van die twintigste eeu. Die beweging is aangevuur die politieke klimaat van die tyd. Teaterpraktisyns wat hierby betrokke was is Grotovski, Bertolt Brecht, Piscator en Meyerhold. Piscator wou die kontemporêre bestaan van mense aanspreek en dokumentêre effekte gebruik daarvoor. Verslaggewing en kommentaar op gebeure gee aan hierdie teater 'n epiese element. Piscator het van skyfies en films gebruik gemaak om 'n sosiale visie van die teaterstuk daar te stel. Later in sy lewe was hy die hoof van die Freie Volksbühne in Wes-Berlyn (1962–1966). Hy het dokumentêre stukke opgevoer soos "“"Hochhuth”, “Kipphardt” en “Weiss”.

Bertolt Brecht skryf 'n werk naamlik “A short organum for the theatre”. Later noem Brecht die Epiese teater die Dialektiese Teater (Dialekties is 'n sinoniem vir die woord debat – waar mense meer as een opinie huldig) juis omdat hy in dialoog met die gehoor wou tree. Dus wou Brecht die gehoor emosioneel aanraak en skok maar dan ook vir’n oomblik objektief laat dink. Hy wou hul met ander woorde vervreem van die inhoud van wat hulle sien sodat hul meer objektief daarna kan kyk. Die teater vorm is dus 'n spel met die gehoor om hul objektief en subjektief te betrek. Brecht gebruik dus die tegniek van vervreemding. Die gehoor kan dus nie totaal en al emosioneel en empaties met die karakters identifiseer nie want hul word vervreemd van die karakters. Dit lei dan, hoop Brecht, tot kritiese denke en 'n verhoogde betrokkenheid van die gehoor op 'n intellektuele wyse. Die vierde muur word gebreek deur direkte kontak met die gehoor te maak. Verder word die teaterbeligting en tegniese aspekte van die verhoog sigbaar gemaak sodat daar geen twyfel bestaan dat dit waarna die gehoor kyk – slegs 'n produksie is en nie die werklikheid nie. Selektiwisme is aangewend met betrekking tot die rekwisiete en die kostuums. Net dit wat nodig is word aangewend om die situasie te skep. Verder word komedie gebruik om distansie tussen die inhoud en emosies te skep, asook musiek en liedjies wat kommentaar op gebeure lewer. Hy maak gebruik van maskers, mimiek, gedigte en kore om gebeure in ander perspektiewe te plaas en die gehoor te laat reflekteer. Een akteur kan ook meer as een rol speel sodat die gehoor die hele tyd bewus is daarvan dat die akteur slegs 'n akteur is. Hy word ook beïnvloed deur die kabaretkuns van Berlyn. Hy noem 'n toneelstuk ‘Lehrstück’ omdat dit vir hom gaan oor wat die gehoor gaan leer. Vir hom is die teater van realisme soos 'n verdowingsmiddel wat die gehoor laat ontsnap van die werklikheid, maar nie daaroor laat dink nie. Na 1926 dien sy toneelstukke as middels om die Marxistiese ideologie te verkondig. Sommige van sy toneelstukke was histories van aard byvoorbeeld “Life of Galileo” en “Saint Joan of the Stockyards”. Deur historiese temas te gebruik kon hy vergelykings tussen die historiese en huidige tydperke maak.

Piscator skryf “Russia’s Day” (1920), “Revue Roter Rummel” (1924), “Despite of Everything” (1925) en verwerk Tolstoy se “War and Peace” vir die teater. Brecht skryf onder andere: “Mother Courage and her children”, “The Caucasian Chalk Circle”, “The resistable rise of Aturo Ui”, “The three penny opera” and “Baal”.



</doc>
<doc id="123213" url="https://af.wikipedia.org/wiki?curid=123213" title="Gerrie Nel">
Gerrie Nel

Gerhard C. "Gerrie" Nel (* 1961) is 'n Suid-Afrikaanse advokaat wat bekendheid verwerf het vir sy rol as staatsaanklaer in diens van die Nasionale Vervolgingsgesag (NVG). Hy was voorheen hoof van die Direktoraat van Spesiale Operasies, ook bekend as die Skerpioene. Nel het in Desember 2016 by die NVG bedank en is tans hoof van AfriForum se burgerlike ondersoekeenheid. Weens sy vasberadenheid in die hofsaal word hy "bulhond" genoem; hy word gereeld aan moeilike en hoëprofielgevalle toegewys.

Nel het by die Hoërskool Piet Potgieter, Potgietersrus, in 1979 gematrikuleer en in Pretoria reg studeer. Nel het in 1984 as aanklaer begin werk.

Hy was 'n junior-aanklaer in die verhoor van Clive Derby-Lewis en Janusz Waluś, waar albei skuldig bevind van die moord op die anti-apartheidsaktivis Chris Hani in 1993. Hy was Gauteng se streekshoof van die NVG se Direktoraat van Spesiale Operasies (Skerpioene) sake-eenheid vanaf die stigting in 1999 tot die ontbinding in 2009.

Nel het in 2010 die vervolging in die verhoor van die voormalige nasionale polisiekommissaris en Interpol-president Jackie Selebi, wie in 2010 aan korrupsie skuldig bevind is, gelei. In 2012 het hy ter erkenning van sy werk in die Selebi-saak twee toekennings ontvang. Hy is deur die plaaslike vereniging van staatsadvokate as aanklaer van die jaar aangewys en het 'n spesiale prestasieprys van die Internasionale Vereniging van Aanklaers vir sy "vurige strewe na die visie van die Nasionale Vervolgingsgesag se ideale om geregtigheid in die samelewing te bereik" ontvang.

Nel was die hoofaanklaer in die 2014-verhoor van Oscar Pistorius vir die moord op Reeva Steenkamp en verskeie geweerverwante aanklagte.

Nel is in Januarie 2008 by sy huis in Pretoria voor sy vrou en kinders deur 'n groep van 20 polisiebeamptes in hegtenis geneem op aanklagte van bedrog, regsverydeling en meineed. Die aanklagte is kort daarna in die Pretoriase streekshof teruggetrek.

Drie dae voor Nel se bedanking uit die NVG het die hoof van die NVG, Shaun Abrahams, ondersoek gelas na Gerrie Nel en ander senior staatsaanklaers in verband met bewysstukke wat kwansuis vervals sy.

Nel het eens op 'n provinsiale vlak in stoei meegeding. Hy onderrig kinders in stoei in die aande.



</doc>
<doc id="123214" url="https://af.wikipedia.org/wiki?curid=123214" title="Bell P-39 Airacobra">
Bell P-39 Airacobra

Die Bell P-39 Airacobra was 'n vegvliegtuig wat deur die Amerikaanse Lugmag gebruik is tydens die Tweede Wêreldoorlog. Dit was 'n eensitplek, monovlerk vliegtuig en die eerste vegvliegtuig wat met 'n driewiel (instede van 'n stertwiel) raamwerk gebou is. Die motor was agter die kajuit van die vlieënier geïnstalleer, omrede daar 'n groot 37 mm kanon is wat deur die skroef se naaf skiet; tewens die hele vliegtuig was rondom die kanon ontwerp.

Die eerste bestelling is van die Franse Lugmag ontvang, maar na die oorgawe van Frankryk is dit aan die Britse Lugmag afgelewer. Die "Airacobra" is in Februarie 1941 deur die "United States Army Air Forces" in diens gestel. In September 1941 is 601 Eskader van die Britse Lugmag met die "Bell P-39 Airacobra" toegerus. 

Die "Airacobra" was egter nie met 'n turbo-aanjaer toegerus nie, wat sy verrigtingsvermoë negatief beinvloed het. Die vliegtuig is dus van Oktober tot Desember 1941 net vir grondaanvalle gebruik deur die Britse Lugmag. Die "USAAF" het egter die vliegtuig met 'n redelike mate van sukses in Noord-Afrika gebruik. Daar is ook 5 000 van die vliegtuie aan Rusland verskaf, wat dit gebruik het vir grondaanvalle.

Van 1942 tot 1944 was die "Airacobra" tesame met die "Curtiss P-40 Warhawk" die voorste vegters vir die "USAAF".




</doc>
<doc id="123216" url="https://af.wikipedia.org/wiki?curid=123216" title="Brewster F2A Buffalo">
Brewster F2A Buffalo

Die Brewster F2A Buffalo was 'n vegvliegtuig wat deur die Amerikaanse Vloot gebruik is tydens die Tweede Wêreldoorlog. Dit was 'n enkelsitplek, enkelmotorige vliegtuig en was die eerste monovlerkvliegtuig van die Amerikaanse Vloot. Van die aanvanklike bestelling van 54 is slegs 11 deur die Amerikaanse Vloot gebruik, die res is aan die Finse Lugmag verkoop. Verdere bestellings is bevredig met die aflewering van die F2A-2 en die swaarder bewapende F2A-3 modelle. Die Amerikaanse Mariene Korps het die vliegtuig onsuksesvol gebruik in die eerste Slag van Midway waar 13 van 19 vliegtuie afgeskiet is.

Bestellings is ook geplaas deur die Britse Lugmag sowel as die Nederlandse Oos-Indies. Nadat bevind is dat die vliegtuig verouder is in Europa, is die meeste van hulle in die Verre Ooste gebruik waar hulle oordonder is deur die Japannese vegvliegtuie. Die "Brewster F2A Buffalo" se nadele was sy massa, swak hantering en algemene onstabiliteit. Ten spyte hiervan het die "Buffalo" tog daarin geslaag om 30 vliegtuie af te skiet net voordat Singapoer ingeneem is deur die Japannese. Slegs in Finland kon die "Buffalo" daarin slaag om gesag af te dwing teen die Sowjet Lugmag tydens die Winteroorlog.




</doc>
<doc id="123222" url="https://af.wikipedia.org/wiki?curid=123222" title="Schalk Duvenage">
Schalk Duvenage

Prof. dr. Schalk Carel Willem Duvenage (30 Julie 1917 – 3 Januarie 2010) was tussen 1943 en 1943 predikant in sewe gemeentes of kombinasies van die Gereformeerde Kerk en tussen van 1968 tot 1978 professor aan die Kerk se Teologiese Skool op Potchefstroom. 

Schalk Duvenage het as predikant gedien in die gemeentes De Aar van 1943 tot 1946, Johannesburg-Suid van 1946 tot 1950, Pretoria van 1950 tot 1953, Potchefstroom-Noord van 1953 tot 1958 en Noordbrug van 1958 tot 1967. Nadat hy in die ouderdom van nagenoeg 61 jaar as professor aan die Teologiese Skool afgetree het, het hy ook nog die gemeentes Reitz en Harrismith in kombinasie van 1978 tot 1980 bedien en Reitz daarna alleen tot hy sy emeritaat in 1983 aanvaar het. 

In Pretoria was hy betrokke by die oprigting van ’n kantoorblok kantore langs die kerkgebou, waarvan die huurinkomste deur 'n trust bestuur word in belang van die Gereformeerde Kerke. Ná die GKSA se eeufees in 1959 het Duvenage die land deurgereis vir geldinsameling vir die Eeufeesbedieningsfonds, wat later met die Duvenagefonds en die GKSA-sustentasiefonds saamgesmelt het. Hierdie fonds help vandag nog talle kleiner gemeentes om hulle predikant te versorg. Tydens sy bediening in die eertydse gemeente Noordbrug Potchefstroom het hy in die Raad van die destydse PU vir CHO begin dien, die begin van ’n 20 jaar lange termyn. 

Van 1966 tot 1978 het hy opgetree as professor in Bybelkunde, waar hy saam met die teologiese professore baanbrekerswerk gedoen het. Hy was in dié tyd direkteur van die Instituut vir die Bevordering van Calvinisme en van 1976 tot 1989 president van die konvokasie (die oudstudentebond). Hy is deur die Universiteit met die Alumni-oorkonde vereer. 

Prof. Duvenage was voorsitter van die GKSA se Nasionale Sinode, en het belangrike insette as voorsitter van die deputate van die Administratiewe Buro gelewer. Ná sy emeritering het hy 13 jaar lank opgetree as voorsitter van die raad van trustees van Huis Eikelaan wat ’n aftreeoord in Potchefstroom gebou het. 

Sy gesondheid is meermale geknak deur kanker in die rug en nek, hartprobleme en 'n gekraakte bekkenbeen, wat daartoe gelei het dat hy eindelik nie meer kon loop nie.

Prof. Duvenage het twee meestersgrade en drie doktorsgrade verwerf: Th.D., D.Litt. et Phil. en D.Phil. Hy het in teologie gepromoveer met die proefskrif "Die navolging van Christus". Aan die Vrije Universiteit in Amsterdam het hy in die filosofie gepromoveer met die proefskrif "Kerk, volk en jeug". Ná uitgebreide studie in die VSA het hy weer aan die PU vir CHO gepromoveer in die sosiologie met 'n proefskrif, "Die opstandige student". 

Behalwe handboeke vir die vak bybelkunde, wat hy saam met ander skrywers onderneem het, is veral die boek "Dekor van die Nuwe Testament" bekend. Verskillende preekbundels oor die Bybelboek Openbaring ("Voor sy troon en hier benede"), die Bergrede ("Die omgekeerde wêreldorde") en die kategismus het van sy hand verskyn. Hy het ook talle artikels in versamelwerke soos "Die Koninkryk van God", "Atoomeeu in U lig", "Reformasie en Revolusie" en in "Woord en Daad" gepubliseer.

Hy was getroud met Lena, wat sodat ses jaar voor hom oorlede is. Magdalena Susara Malan was die dogter van Pieter Malan van Parys. Sy het aan die PUK studeer en die B.A.-graad en Unie-Onderwysdiploma behaal. Die raadsmedalje vir die vriendelikste damestudent in 1940 aan haar toegeken. In 1943 is die egpaar getroud en uit die huwelik is drie kinders gebore. Sy het verskeie kursusse in kleremakery gevolg en terwyl haar man in Nederland studeer het, het sy 'n kursus aan die modeakademie in Amsterdam gevolg. In die verskillende gemeentes waarin dr. Duvenage predikant was, het sy opgetree as voorsitster van die susters en hulle verteenwoordig op talle susterskonferensies.

In sy lewenskets in die GKSA se Almanak vir die jaar 2011 skryf prof. Benoon Duvenage: “Sy lewe is gekenmerk deur sy energieke diensvaardigheid wat die Here as gawe aan hom gegee het en op baie terreine gebruik het ... As familie sal ons Schalk onthou vir sy passie vir die Koninkryk van God, sy sakevernuf, mededeelsaamheid en die voorbeeld wat hy 1n deursettingsvermoë en harde werk gestel het."




</doc>
<doc id="123227" url="https://af.wikipedia.org/wiki?curid=123227" title="Ewert Snyman">
Ewert Snyman

Ds. Ewert Frederik Johannes Snyman (Salisbury, Rhodesië, 19 Desember 1945 – Orkney (waarskynlik), Noordwes, Suid-Afrika, 5 Junie 2010) was tussen 1970 en 1993 predikant in twee gemeentes van die Gereformeerde Kerke in Suid-Afrika, albei in die destydse Transvaal. 

Ewert Snyman se vader was die Gereformeerde predikant ds. P.G.W. Snyman, wat die gemeente Krokodilrivier van 1931 tot 1944 bedien het en toe Salisbury tot sy dood op 8 Februarie 1948, toe Ewert nog nie twee jaar en twee maande oud was nie. 

Volgens ds. Fenmo Berg wat ds. Snyman se lewenskets in die "Almanak" van die GKSA vir 2011 geskryf het, was dit vir hom moeilik om sonder 'n vader groot te word. Sy weduweemoeder het na Potchefstroom verhuis, waar grootgeword en skoolgegaan het. Hier het klavierlesse geneem en het dit geblyk dat hy 'n besonder begaafde musiekleerling is. Hy neem ook sanglesse. Sy musiekonderwyser het voorsien dat hy met sy besonderse talent verder as pianis opgelei sou word. Maar Snyman het reeds van 'n jong ouderdom die roeping ontvang om predikant te word. 

In 1963 het hy met sy studie aan die PU vir CHO en die Teologiese Skool van die GKSA. Met sy teologiese professore het hy, volgens sy eie getuienis in later jare, elkeen ’n besonderse verhouding gehad en was hulle elkeen vir hom soos 'n vader.

Nadat Snyman sy studie voltooi het, is hy in November 1969 beroepbaar gestel en neem hy ’n beroep aan na die Gereformeerde kerk Ontdekkers, waar hy op 1 Februarie 1970 bevestig is. Ds. Berg skryf dat hy op dié datum bevestig is, was vir hom van besonderse betekenis omdat sy vader op dieselfde dag, 22 jaar vantevore, sy laaste keer gepreek het, en wel in Bulawayo, presies ’n week voor sy afsterwe. Tydens sy bediening is die kerkgebou van Ontdekkers op 5 Junie 1971 in gebruik geneem. Reeds hier in sy eerste gemeente het sy gesondheidsprobleme begin toe hy op 26-jarige ouderdom een Sondag op die kansel ineensak. 

In Julie 1974 is ds. Snyman as predikant van die Gereformeerde kerk Orkney bevestig. Ds. Berg skryf sy amper 20 jaar lange bediening op dié myndorp: "Soveel lidmate getuig van die mooi gawes wat hy van die Here ontvang het. Sy preke was goed voorberei en verstaanbaar, gegrond op deeglike eksegese. Hy het die evangelie suiwer en onvervals verkondig. Hy het gereeld huisbesoek en siekebesoek gedoen. ln elke huis met sy besondere omstandighede het hy uit die Woord bemoedig, vermaan en vertroos."

Ds. Snyman se gesondheid het geleidelik agteruitgaan. Ná 'n hartomleidingsoperasie en talle ander operasies moes hy in Junie 1993 weens swak gesondheid emeriteer. Ds. Berg skryf: "Dit was vir hom besonder moeilik, en hy het in dié tyd intens geworstel met die wil van die Here. Tog het mens hom nooit hoor kla nie. Hy het altyd gesê dat dit goed gaan. Hy het hom dikwels verwonder dat die Here hom so lank gespaar het." 

Hy het steeds begeer om die Woord te verkondig en het ’n aantal jare lank hulpdiens in die Gereformeerde kerk Viljoenskroon gelewer. Daarna het hy, wanneer sy kragte dit toegelaat het, die Woord in die Gereformeerde kerk Orkney verkondig, maar gedurende die laaste paar maande van sy lewe was hy baie swak en siek. 
Op Sondag 16 Mei 2010 het hy nog die Nagmaal in die Gereformeerde kerk Orkney bedien. 'n Paar dae later het hy 'n vriend en ouderling van Orkney begrawe. 'n Week later het sy gesondheid sodanig verswak dat hy in die intensiewe eenheid opgeneem is. Op die helder wintermiddag van 5 Junie daardie jaar is hyself oorlede.

Tydens ds. Snyman se bedieningstyd op Orkney het hy in sy motorhuis met 'n afrolmasjien gemeentelike dokumente begin druk. Hieruit het EFJS Drukkers ontwikkel. Verskeie uitgawes van die evangelisasieblad "Quo Vadis", katkisiehandleidings, preekbundels, teologiese boeke en nog kerklike publikasies is, het hy versorg en gedruk. Deur al die boeke wat gedruk is, wou hy diensbaar wees in die koninkryk van die Here. 

Hy is in Desember 1968 met Anita getroud. In Anita het hy 'n ware lewensmaat gevind wat hom in sy bediening bygestaan het. Tydens sy siekte het sy hom bemoedig en versorg. So baie keer het net sy geweet hoe uitgeput hy was. Uit die huwelik is vyf kinders — Pieter, Bernard, Evert, Alta en Elize — gebore. Dit was vir hom 'n groot voorreg om sy kinders in die huwelik te kon bevestig en sy kleinkinders te doop. Hy het In lewendige belangstelling in die lewe van sy kinders, skoonkinders en kleinkinders gehad. Hy was trots op elkeen van sy kinders en kleinkinders se prestasies op verskeie terreine van die lewe.

Ds. Berg skryf van ds. Snyman dat hy 'n beginselvaste mens was. "Deur sy besondere insig in Skrif, belydenis en kerkorde het hy op verskeie meerdere vergaderings die rigting aangedui wanneer besluite geneem moes word." Hy het tydens verskeie klassissittings en vergaderings van die partikuliere sinodes as skriba opgetree. Ds. Berg skryf: "Ewert se familie en almal wat hom geken het, getuig van sy beginselvastheid, liefde, hartlikheid, fyn sin vir humor en sy lag wat in harte bly voortleef. Hy het 'n liefde vir klassieke musiek gehad en het graag daarna geluister."



</doc>
<doc id="123228" url="https://af.wikipedia.org/wiki?curid=123228" title="Émile Durkheim">
Émile Durkheim

David Émile Durkheim (Frans: [emil dyʁkɛm] of [dyʁkajm]; Épinal, 15 April 1858 – Parys, 15 November 1917) kan as die eerste ware sosioloog in Europa beskou word, en het homself as wetenskaplike veral besiggehou met die probleem van die sosiale kohesie, één van die hoofvrae in die sosiologie.

Durkheim is gebore in Épinal, 'n stad in die Noordoos-Franse Vogese-bergreeks. As kind in 'n streng Joodse familie, wil hy oorspronklik net soos sy vader 'n rabbi word. Hierdie ambisie verdwyn toe hy in die loop van sy puberteit ongelowig word, maar die verskynsel godsdiens bly vir hom sy lewe lank fassinerend. Hy voltooi 'n studie daaroor ("Les formes élémentaires de la vie réligieuse", 1912) wat deur sommiges as sy meesterwerk beskou word.

Durkheim studeer filosofie aan die "École normale supérieure" in Parys en word daarna 'n onderwyser in die vak aan verskillende Franse middelskole, tot voor sy aanstelling by die universiteit van Bordeaux, waar hy sosiologie en pedagogiek doseer. In die periode tussen 1887 en 1902, die jaar waarin hy hoogleraar word aan die Sorbonne in Parys, bevorder hy homself veral vir die erkenning van sosiologie as 'n akademiese dissipline. Die erkenning kry hy uiteindelik in 1913, toe hy amptelik die eerste sosiologie professor in Europa word.

Durkheim het 'n seun André, wie hy graag wou sien om hom in sy voetspore te laat volg. Die seun sneuwel egter tydens die Eerste Wêreldoorlog. Hierdie verlies het Durkheim sy lewe bygebly. Hy sterf in 1917 as gevolg van 'n hartaanval.

As die eerste amptelike erkende sosioloog in Europa, het Durkheim 'n eie metodologie en beginselverklaring vir die sosiologie as wetenskap ontwerp. In sy in 1895 gepuliseerde "Les règles de la méthode sociologique" stel hy dat die sosiologie moet fokus op die sosiale as 'n eiesoortige werklikheid ("sui generis"). Sosiale feite kon en mag nie gereduseer word tot verskynsels van 'n ander studieveld nie, byvoorbeeld as biologiese of psigologiese fenomene. Soos 'n selbioloog die verskynsel lewe nie soek in die afsonderlike atome waaruit die sel bestaan nie, so moet 'n sosioloog die verklaring vir sosiale feite nie soek by individuele persone nie. Sosiale feite moet volgens Durkheim altyd verklaar word vanuit ander sosiale feite, en nie vanuit individuele gedrag nie. Hier staan hy lynreg teenoor Gabriel Tarde, wie 'n individualistiese benadering voorstaan. Durkheim self hou hom nie altyd hierby nie. Die oortuigingskrag van sy werk word dikwels juis gestel aangesien die leser die verband kan sien tussen die sosiale en die individuele.

Net soos ander klassieke sosioloë (onder meer Karl Marx, Max Weber en Georg Simmel), hou Émile Durkheim homself in die eerste plek besig met die fenomeen modernisering. Vir die bestudering van dié verskynsel kies hy die vraagstuk van die sosiale kohesie as uitgangspunt. In sy eerste sosiologiese publikasie, "De la division du travail social" (1893), staan die begrip solidariteit dan ook sentraal.

Durkheim maak in dié werk onderskeid tussen twee vorme van solidariteit. Enersyds vermeld hy die meganiese solidariteit, so genoem omdat dit 'n min of meer outomatiese produk is van gelykheid tussen mense. In die pre-moderne samelewings, aldus Durkheim, was daar weinig sprake van sosiale arbeidsverdeling. Die kollektiewe bewussyn, was sterk ontwikkel en dien as basis vir die samehang van elk samelewingsverband. In die moderne samenlewings moet die meganiese solidariteit plek maak vir 'n ander tipe solidariteit, wat deur Durkheim organiese solidariteit genoem word. Dit is gebaseer op die afhanklikheid wat tussen mense ontstaan wanneer die sosiale arbeidsdeling so ver gedryf word, dat mense onderling van mekaar afhanklik word vir die vervulling van verskillende take. Die proses waardeur dit gebeur noem mens in die sosiologie taakdifferensiasie. Hierdie arbeidsverdeling sorg egter nie noodwendig vir outomatiese solidariteit nie volgens Durkheim. Immers, wanneer hierdie te ver gedryf word, ontstaan daar teenproduktiewe vorme van differensiasie. Dit noem hy anomiese arbeidsverdeling. Verder onderskei hy ook nog afgedwonge arbeidsverdeling, 'n term wat dui op die bemagtiging van 'n bepaalde arbeidsvlak op basis van sosiale posisie, deur iemand wat volgens sy vermoeëns geen aanspraak daarop kan maak nie.

Ten tye van die oorgang van die pre-moderne na die moderne samelewing, wat onder meer aangedui word deur die Franse Rewolusie, heers daar in byna die hele Wes-Europa 'n angs dat die samelewing gaan ineenstort. 'n Goeie aanduider daarvoor word gesien in die hoë aantal selfmoorde wat plaasvind. Ook Durkheim fokus op die verskynsel.

In 1897 publiseer hy "Le suicide, étude de sociologie". In dié boek stel hy dat iets wat so besonders persoonlik is soos om 'n besluit te neem om 'n einde te maak aan jou lewe, kan beskou word as 'n sosiale fenomeen en dus vanuit 'n sosiologiese gesigspunt bestudeer word. Durkheim beskou die verskynsel selfmoord as 'n eienskap van 'n bepaalde kollektiwiteit, en wil statistieke wat hy hoofsaaklik van ander ondersoekers bekom het, in 'n suiwer sosiologiese sin verklaar.

Durkheim onderskei twee faktore wat volgens hom die selfmoordsyfer grootliks bepaal:

Selfmoorde wat te wyte is aan die te sterk verankerde teenwoordigheid van norme en waardes in die individu (te sterk regulering), noem hy fatalistiese selfmoorde. Wat egter meer in die moderne samelewing voorkom, beskou hy egter as die anomiese selfmoord. Dit kom voor weens 'n gebrek aan die verankering van die waardes en norme in die persoonlikheid van individue. Volgens Durkheim is anomie 'n totale staat van normloosheid.

Voorts onderskei Durkheim:

Opnuut meen hy dat laasgenoemde soort selfmoord meer gereeld voorkom in moderne samelewings.

Durkheim het met dié werk ook 'n morele doelwit en skryf dit met 'n vraag in sy agterkop wat gedoen kan word om die hoë selfmoordsyfers te verminder. Deels beskou hy dit as die donker kant van ontwikkeling wat die mensdom wil hê (modernisering) maar aan die andere kant kan die syfers volgens hom ook verminder word deur egoïsme en anomie terug te dryf. Laasgenoemde kan gedoen word deur die ontwikkeling van nuwe sosiale entiteite (hy stel 'n soort beroepsorganisasies voor wat hy "korporasies" noem).

Durkheim se werk "Les formes élémentaires de la vie religieuse", wat in 1912 gepubliseer word, fokus op 'n algemene sosiologie van die godsdiens, gebaseer op die ondersoek na elementêre godsdienstige instellings. Durkheim meen naamlik dat om die begrip godsdiens in die mees ontwikkelde samelewings te verstaan, daar eers 'n uitgebreide studie van die religieuse instellings en gebruike in primitiewe samelewings gedoen moet word. Max Weber het teen die sosiaal-evolusionêre visie beswaar gemaak. Saam met baie ander sosioloe meen hy dat dit vir die sosiologie die mees interessante verskynsel om te bestudeer die godsdiens is veral in 'n besonderse komplekse samelewing. Dit is so omdat dit daar onder invloed van funksionele differensiasie juis in sy mees uitgekristalliseerde vorm te vinde sal wees.

By die verklaring van die verskynsel godsdiens is Durkheim se uitgangspunt dat die ontsag wat 'n gelowige ervaar in die kontak met die heilige nie sinsbegrog is nie. In die gebede vereer die gelowige egter in werklikheid 'n anonieme, onpersoonlike krag, wat volgens Durkheim niks anders as die samelewing self is nie.

'n Belangrike funksie van die godsdiens is volgens Durkheim die bevordering van sosiale kohesie. Godsdiens kan nie verdwyn nie, maar kan bloot verander. Omdat hy godsdiens beskou as die heiligmaking van die mees waardevolle waardes, val ook skynbaar sekulêre sosiale vorme vir Durkheim onder die begrip godsdiens. Hieronder sluit hy byvoorbeeld onder meer die Franse Nasionale Dag in.

Die godsdiens het volgens Durkheim ook kognitiewe funksies, maar dit het op daardie vlak steeds minder om te bied en sal die posisie, aldus Durkheim, afgestaan moet word aan die sosiologie. Die wetenskaplike denke is volgens hom immers slegs 'n meer volmaakte vorm van godsdienstige denke.




</doc>
<doc id="123230" url="https://af.wikipedia.org/wiki?curid=123230" title="Spoorweg Aliwal-Noord–Barkly-Oos">
Spoorweg Aliwal-Noord–Barkly-Oos

Die spoorweg van Aliwal-Noord na Barkly-Oos was 'n spoorlyn in Suid-Afrika, wat van die voormalige skeidingstasie te Aliwal-Noord van die hooflyn (Burgersdorp –) Dreunberg – Aliwal-Noord, Zastron – Sannaspos (– Bloemfontein) afgesplits het. Deur middel van sy agt omkeerhaltes het hierdie roete later nasionaal bekend geraak. In 2001 is dit egter finaal buite werking gestel.

Soos baie ander Suid-Afrikaanse taklyne wat gebou moes word teen 'n lae koste vir die spoorlyn, moes die konstruksie, indien moontlik, sonder die gebruik van kunsmatige strukture soos groter walle, insnydings of brûe voltooi word. In plaas daarvan, moes die spoorlyn by die eienskappe van die landskap aanpas om elke heuwel, berg en rivier te bemeester. Die gevolglike nadeel is 'n baie kronkelende spoor, wat die tydsduur van die konstruksiewerk verleng het. Die vallei van die Karnmelkspruit, 'n klein rivier, moes egter oorkom word; en so is ook die afdaal na die vallei van die Kraairivier bemeester. Hierdie hinderisse is deur die gebruik van die agt omkeerhaltes oorkom.

Reeds in 1902 is die makliker gedeelte van die roete van Aliwal-Noord–Lady Grey geopen. Die basis vir die verdere konstruksie van die roete van daar was die "Kaapse Spoorwegwet, No. 34" van 1906. Daar is beplan om na Melk 'n groot oorbrug oor die kloof van die Karnmelkspruit te bou en die roete dan deur 'n tonnel te lei. Oorspronklik was slegs aan die vervoer van boumateriaal gedink, en ses omkeerhaltes is ingesluit om die kloof te oorbrug. Die tonnel bo die vallei is in 1911 voltooi, op die teenoorgestelde kloofkant was 'n insnyding, en die toekoms van die roete is so uitgewerk. Die amptelike trajekopening te Melkhalte het op 1 Desember 1911 plaasgevind.

Die dele van die brug, wat met 'n skip vanuit die Verenigde Koninkryk afgelewer sou word, het nooit hul bestemming bereik nie, want die skip het in 'n storm vergaan. Die ses haarnaalde was dus 'n permanente oplossing, aangesien die brug as gevolg van die naderende Eerste Wêreldoorlog nie meer voorsien kon word nie. Selfs al sou die volume van verkeer dit later regverdig, was geen implementering van duur projekte soos 'n brug beplan nie; dit het gelei tot die tonnel, wat egter nooit in bedryf gestel is nie.

Die spoorlyn het die klein dorpie van New England in 1913 bereik, en die eindpunt by Barkly-Oos teen die jaar 1925.

Die roete begin by die stasie te Aliwal-Noord, waar dit die eerste 2,4 km van die spoorlyn (weswaarts) in die rigting van Dreunberg deel. Kort daarna draai die taklyn suidwaarts uit na Maletswai, en dan vir 57 km ooswaarts tot by Lady Grey, kronkelend en voortdurend matig stygend deur vrugbare landbougrond. Net 16 km anderkant Lady Grey begin die trein by Melkhalte die eerste omkeerhaarnaald. Hier het die treine die eerste keer rigting verander, die lokomotief stoot nou die trein voor homself uit. Die trein kruis die lae rivierbrug oor die Karnmelkspruit, en direk na die brug klim die roete weer. 

Die "Watertenk" se bedryfspunt was vir al die stoomtreine 'n verpligte stilhouplek op die roete. Dit het na die waterbehoefte van die lokomotiewe omgesien. Van hier was hoog in die bergmassief die Noord-tonnelportaal sigbaar – die "Tonnel", waardeur nooit 'n trein gery het nie. Na die aanvulling van water lei dit tot nr. 4-haarnaald. Na 'n verdere verandering in rigting, klim die spoor met 'n helling van 1:30, die steilste deel van die roete, tot by nr. 5. Van hier gaan die roete voort met baie kurwes in 'n suid-oostelike rigting. Die hoogste punt was Drizzly op 1991 meter. 

Vir 'n lang tyd was die stasie by New England die spoorlyn se eindpunt, die rede waarom daar 'n spoordriehoek, sowel as geskikte infrastruktuur vir die lewering van water en steenkool aan stoomlokomotiewe was. Slegs 14 km verder was die neerdaal in die vallei van die Kraairivier met twee ander haarnaalde. Net na die trein die Tierkranshalte verlaat het, kruis die spoorlyn die rivier en klim dan tot by die roete se eindpunt, Barkly-Oos. Hier was 'n spoordriehoek, 'n klein lokomotiefdepot met twee aparte lokomotiefskure, die werkswinkel, 'n watertoring en fasiliteite vir die hantering van steenkool geleë.

Vir byna 40 jaar lank is Garratts van die klas GB op die roete gebruik. Hulle is later vervang deur die stoomlokomotiewe van klas 19D. In die laaste jaar van operasie is diesellokomotiewe ingespan.


</doc>
<doc id="123231" url="https://af.wikipedia.org/wiki?curid=123231" title="Peet Steyn">
Peet Steyn

Ds. Petrus Jacobus (Peet) Steyn (Gobabis, Suidwes-Afrika, 29 September 1932 – 3 Desember 2008) was tussen 1958 en sy emeritering in 1997 predikant in drie gemeentes of kombinasies van die Gereformeerde Kerke in Suid-Afrika.

Peet Steyn se ouers was nasate van die Dorslandtrekkers wat in die 1880's uit Transvaal na Angola getrek het. Hulle het saam tydens die repatriasie van 1928 na Suidwes-Afrika verhuis. Hy het op die plaas Mooipoort (distrik Kamanjab) grootgeword as een van ses kinders (vier susters en een jonger broer) en is vanaf agtjarige ouderdom kosskool toe. Hy het sy skoolloopbaan aan die Hoërskool Windhoek voltooi, waarna hy begin 1951 na die PU vir CHO vertrek het vir sy teologiese studie. 

Aan die universiteit en die GKSA se Teologiese Skool op Potchefstroom het sy studie voorspoedig verloop sodat hy einde 1957 kom afstudeer. Aan die PUK was hy aktief deel van die studentelewe en onder andere lid van Korps Veritas en kaptein van die universiteitsjukskeispan. Gedurende sy studie het hy Adri van der Merwe, dogter van dr. Wynand Jacobus van der Merwe, ontmoet en is hulle op 10 Januarie 1958 getroud. Dr. Van der Merwe was predikant van De Aar vanaf 1934, Bethulie vanaf 1942 en eindelik Vereeniging van 1945 tot 1975. Hy is oorlede op 22 November 1996.

Ds. Steyn is in 1958 in die Pongola bevestig vanwaar hy lidmate (meestal boere) in sowel Noord-Natal as Swaziland (lede van die gemeente Goedgegun) bedien het. Hy en sy vrou het gereeld in die uitgebreide gemeente gereis om huisbesoek te doen. Dié gemeente het hulle vyf jaar lank tot 1962 bedien, toe ds. Steyn ’n beroep na die Gereformeerde kerk Wolmaransstad in die droë Wes-Transvaal aanvaar.

Ook in Wolmaransstad sou die pastoriepaar vyf jaar lank arbei, weer in ’n gemeente wat hoofsaaklik uit boeremense bestaan het. Hier is hul eersteling, Petrus, gebore. In 1967 volg hulle die roeping op na Westonaria aan die Wes-Rand. In dié myngemeenskap sou hulle die volgende 30 jaar arbei en is hul ander twee kinders, Wynand en Anna-Mart, gebore. Al drie kinders het plaaslik skoolgegaan. Ds. Steyn was die gemeente se tweede en laaste leraar aangesien hy die eerste, dr Hendrik Denkema, opgevolg het nadat dié die gemeente van 1962 tot 1967 bedien het. Ná ds. Steyn se emeritering was die gemeente 14 jaar lank vakant tot sy ontbinding in 2011 toe net 19 belydende oorgebly het en geen dooplidmate nie. 

Ds. Steyn was nou betrokke in die gemeenskap en het jare lank in die beheerrade van die laer- en hoërskool gedien. Hy was ook aktief betrokke by die Transoranje-instituut vir Buitengewone Onderwys. In die wyer kerklike lewe was ds. Steyn nou betrokke en het hy aktief deelgeneem aan verskeie klassisse, partikuliere sinodes en sinodes. 

In Westonaria is die gemeente se kerkgebou eers 11 jaar ná sy stigting in 1961 opgerig. Die onthulling van die hoeksteen, deur ds. Steyn, sowel as die ingebruikneming van die gebou het op 19 Augustus 1972 plaasgevind. Nadat die gemeente ontbind het, is die gebou verkoop en word dit as woonhuis gebruik. Reeds in ds. Steyn se tyd het die lidmaattalle ongeveer saam met die goudprys gedaal en gestyg. 

Nadat ds. Steyn in 1997 in Westonaria geëmeriteer het, het hy en sy vrou na die Wes-Rand verhuis en lidmate van die Gereformeerde kerk Witpoortjie geword, in dieselfde klassis waarin hulle toe reeds sedert 1967 gewoon het. Hier het ds. Steyn betrokke gebly met hulpdiens in Roodepoort en op Krugersdorp. Hulle het ook drie maande lank hulpdiens in Windhoek verrig. Hy het waar nodig met kerkraadadviese en beroepe vir die verskeie gemeentes in die klassis gehlp. Ook het hy betrokke geraak by die eredienste in Dobsonville en gereeld Sondae deurgebring waar hy eers in een van die plaaslike gemeentes gepreek het, en later die oggend die erediens (saam met 'n tolk) in ’n buurgemeente waargeneem het. Dié hulpdiens het hy steeds op 'n kleiner skaal voortgesit tot in 2008. 

In 2007 is kanker by hom gediagnoseer. Hy het baie goed op die aanvanklike behandeling gereageer, maar in daaropvolgende jaar het die kanker egter vererger en moes hy teësinnig sy gholf en gemeentelike werk afskaal. Hy het sy vrou, Adri (gebore 9 Februarie 1934), seuns Petrus (met skoondogter Molly en twee kleinkinders) en Wynand (met skoondogter Anita en twee kleinkinders) en dogter Anna-Mart nagelaat.

Prof. Wynand J. v.d.M. Steyn, sy seun, skryf in ds. Steyn se lewenskets in die GKSA se "Almanak" vir die jaar 2011 sy vader het buiten sy geestelike werk ook in baie ander dinge belanggestel. "Sy grootwordjare op die plaas het gemaak dat hy altyd 'n boer gebly het, en op klein skaal jare (lank) hieraan uiting gegee het. Om in Suidwes te gaan jag was ook amper 'n jaarlikse instelling, en hy kon biltong maak en vleis werk soos min ander. Sy kosmaaktalente het ook baie wyer as vleisverwerking gestrek. 

"Peet was nie net bedrewe met preke en mense nie, maar kon ook deeglik met sy hande werk. Sy liefde vir houtwerk en metaalwerk het gestalte gevind in 'n menigte gedraaide lampe, veiligheidsdeure, kaskarre en ander konstruksies. Sy groot sportliefde was gholf. Dit was vir hom altyd 'n groot vreugde om tyd op die gholfbaan deur te bring saam met wie ook al beskikbaar was. Menige kere het hy staaltjies vertel van besondere groepe gholfmaats saam met wie hy 'n oggend op die gholfbaan deurgebring het, veral in die senior groep gholfspelers na sy aftrede."

Prof. Steyn skryf sy vader het die verhouding tussen 'n predikant en gemeente as soortgelyk aan 'n huwelik beskou: God het hulle met sy hand bymekaargebring en hulle moet mekaar dra en verdra. "Vir hom was dit altyd 'n voorreg en vreugde om sy geestelike huweliksmaat asook sy aardse huweliksmaat en gesin op die hande te dra en te dien. Daar was nooit 'n uur wat te laat was of 'n opoffering wat te groot was nie. Sy voorbeeld vir die gemeente en sy kinders is iets wat vas bly staan, en ons glo dat sy plek gereed was en dat hy saam met 'n groot hemelskare kan beleef dat die Here ook in die nuwe Jerusalem naby sy kinders is."



</doc>
<doc id="123233" url="https://af.wikipedia.org/wiki?curid=123233" title="Interpol">
Interpol

Die Internasionale Polisie-Organisasie of INTERPOL (Engels: "International Criminal Police Organization", Frans: "Organisation internationale de police criminelle"), is 'n intergoewermentele organisasie wat internasionale polisiesamewerking fasiliteer. Interpol is in 1923 as die Internasionale Kriminele Polisie-Kommissie (ICPC) gestig; dit het INTERPOL as telegrafiese adres in 1946 gekies, en is as 'n algemene naam vir die organisasie in 1956 begin gebruik.


</doc>
<doc id="123236" url="https://af.wikipedia.org/wiki?curid=123236" title="394 v.C.">
394 v.C.



</doc>
<doc id="123237" url="https://af.wikipedia.org/wiki?curid=123237" title="465 v.C.">
465 v.C.



</doc>
<doc id="123238" url="https://af.wikipedia.org/wiki?curid=123238" title="447 v.C.">
447 v.C.



</doc>
<doc id="123239" url="https://af.wikipedia.org/wiki?curid=123239" title="462 v.C.">
462 v.C.



</doc>
<doc id="123240" url="https://af.wikipedia.org/wiki?curid=123240" title="365 v.C.">
365 v.C.



</doc>
<doc id="123241" url="https://af.wikipedia.org/wiki?curid=123241" title="368 v.C.">
368 v.C.


</doc>
<doc id="123242" url="https://af.wikipedia.org/wiki?curid=123242" title="172 v.C.">
172 v.C.



</doc>
<doc id="123243" url="https://af.wikipedia.org/wiki?curid=123243" title="Marcus Furius Camillus">
Marcus Furius Camillus

Marcus Furius Camillus was 'n nasionale held van die Romeinse Republiek. Hy was sesmaal konsulêre tribuun, eenmaal sensor en vyfmaal diktator.

Hy het in 429 v.C. in die oorlog teen die Auquii en Volsci gedien. Toe hy met 'n spies in sy dybeen getref word, trek hy dit uit en veg voort. 

In 396 word hy diktator om 'n einde te maak aan die beleëring van Veii wat glo al sewe jaar duur. Hy plunder die stad en die stad se Juno-beeld en plaas dit in die tempel van Juno Regina wat hy gebou het. In 391 word hy beskuldig dat hy net 1/10 van die buit van Veii aan Apollo geoffer het, en hy gaan vrywillig in ballingskap. Die volgende jaar val Brennus se Galliërs Rome aan. Camillus kom die stad onverwags te hulp. In 365 het 'n epidemie uitgebreek waarin hy dood is.



</doc>
<doc id="123246" url="https://af.wikipedia.org/wiki?curid=123246" title="Hokkie">
Hokkie

Hokkie is 'n balsport wat deur twee spanne gespeel word. Elke span bestaan uit elf spelers wat 'n gekromde stok gebruik om die bal op die grond te speel. Die veld is soortgelyk aan 'n sokkerveld en net soos by sokker word doele aangeteken wanneer die bal in die teenstanders se doelhok beland. Hokkie is 'n wintersport wat deur sowel mans as vroue gespeel word. Hoewel mans voor vroue in Suid-Afrika hokkie gespeel hel, het vrouehokkie baie vinniger ontwikkel en het Suid-Afrika al die wêreld se beste vrouehokkiespan gehad.

Daar word aanvaar dat hokkie die oudste bal-en-stokspel asook een van die heel oudste spansportsoorte is. Dit het waarskynlik sy oorsprong in 'n spel wat omstreeks 2000 v.C. in Persië gespeel is. Graftekeninge wat in Egipte gevind is, dui ook daarop dat 'n spel met 'n gekromde stok reeds duisende jare gelede daar gespeel is. In Westerse beskawings is spele soortgelyk aan die moderne hokkie veral in die Angel-Saksiese lande gespeel. 

Die Ierse spel "hurly", die Skotse spel "shinty" en die Franse spel "hoquet" kan as regstreekse voorlopers van moderne hokkie beskou word. Die eerste hokkiereëls is in 1875 in Brittanje opgestel en die spel het op dreef gekom toe die bekende Wimbledonklub in 1883 en die Hockey Association in 1886 gestig is. Mettertyd is nog reëls amptelik bygevoeg. Vanuit Brittanje het die spel na die Britse kolonies en later die Europese vasteland versprei.

Hokkie word deur twee spanne van elf spelers elk op 'n reghoekige veld met twee netdoelhokke aan weerskante gespeel. Die bal, omtrent so groot soos 'n krieketbal maar wit in plaas van rooi, word geslaan met 'n reguit stok waarvan die onderste punt gebuig is. Die kromming van die stok moet van hout en die kant waarmee die bal geslaan word, afgeplat wees. Die bal word gewoonlik op die grond langs geslaan, hoewel dit ook deur die lug geslaan mag word maar op so 'n wyse dat dit nie vir ander spelers gevaar inhou nie.

Die stok mag egter nooit hoër as 'n speler se skouer opgelig word nie. Die doelwagter is die enigste speler wat die bal met alle liggaamsdele mag keer en dit ook mag skop of gooi. Daarom dra hy beenskutte, handskoene en soms ook 'n gesigskerm. Ander spelers mag die bal slegs met die stok of die hand stop, maar mag dit nooit skop of gooi nie. 'n Wedstryd begin met die sogenaamde instok. 

Die bal word op die middelpunt van die veld geplaas en een speler van elke span moet die grond en mekaar se stokke (bokant die bal) drie keer liggies tik. Die speler wat die bal daarna eerste raak, slaan dit na sy spanmaats, wat dit veld op na die teenstanders se doelhok probeer speel. Wanneer ŉ speler in besit van die bal is, mag geen ander speler tussen hom en die bal inbeweeg of hom met sy stok hinder nie. Onkantspel, dit wil sê wanneer ŉ aanvallende speler in die teenstander se halfgebied voor die bal en voor minder as drie verdedigende spelers is, word met 'n vryhou aan die verdedigende span gestraf. Doele mag net van binne die doelsirkel aangeteken word, en die meeste doele volg na 'n hoekhou wat toegeken word vir oortredings deur verdedigende spelers. 

Daar word onderskei tussen 'n langhoekhou, wat binne 3 m van die hoekvlag af uitgevoer moet word, en 'n korthoek- of strafhoekhou, wat van enige punt op die doellyn verder as 9 m van die doelhok af waargeneem kan word. Wanneer 'n verdedigende speler binne sy doelgebied 'n oortreding begaan waardeur 'n doel verhinder word, word 'n strafhou toegeken wat van 6 m voor die middelpunt van die doelhok af waargeneem word en net deur die doelwagter gekeer mag word.

Naas wêreldkampioenskapstoernooie is die hokkietoernooie by die Olimpiese Spele die belangrikste wedstryde. Net manshokkie word by die Spele toegelaat. Die land wat tot dusver die meeste goue medaljes verower het, is Indië, wat tussen 1928 en 1956 onoorwonne was en ook in 1964 gewen het. Ander lande wat die afgelope dekade sterk na vore getree het, is Pakistan, wat in 1960 en 1968 goue medaljes verower het, asook Wes-Duitsland, Nederland, Brittanje en Nieu-Seeland.

Hokkie is in Suid-Afrika reeds voor die eeuwisseling deur mans gespeel. Die heel eerste wedstryd het in 1899 in Kaapstad plaasgevind. Dit was egter die vroue wat in 1923 die eerste landwye unie, die Suid-Afrikaanse Vrouehokkie-unie, gestig het. Danksy die groot belangstelling in hokkie as wintersport by skoolmeisies en universiteitstudente, tel Suid-Afrika se vroue tans onder die wêreld se beste speelsters. Suid-Afrika het in 1925 sy toetrede tot internasionale hokkie gemaak toe 'n Engelse vrouespan die land besoek en al die toetse gewen het. 

Die Springbokdames se eerste oorsese toer was in 1926/ 27, toe hulle ook hul eerste internasionale oorwinning behaal het deur Frankryk met 5-1 te klop. Talle internasionale wedstryde het gevolg en in 1950 het Suid-Afrika die Internasionale Federasie van Hokkieverenigings se wêreldtoernooi aangebied. Teen die middel van die sestigerjare was Suid-Afrika se vrouehokkie so sterk dat die Springbokke in 1965 die ewe-sterk Engelse span geklop het. Twee jaar later, onder leiding van hul kapteine, Angela Harrison, was die span op 'n internasionale toernooi in Wes-Duitsland onoorwonne en kon dus aanspraak maak daarop dat hul die beste vrouespan ter wêreld is. Hierdie prestasie was aan speelsters soos onder andere Annette van Pletzen, Thelma Martin, Denise Bullough en Rina van Zyl te danke. 

Weens politieke druk kon Suid-Afrikaanse spanne egter sedert 1967 nie meer aan amptelike kampioenskapsbyeenkomste oorsee deelneem nie. Manshokkie in Suid-Afrika het veeI stadiger as die van vroue ontwikkel en die eerste Springbokspan is eers in 1948 gekies vir ŉ besoek deur 'n Britse uitnodigingspan, die Swallows. Die Springbokke het die toets gewen, maar die eerste groot deurbraak op internasionale gebied het eers in 1957 gekom toe die Suid-Afrikaanse mansspan op 'n uitgebreide toer deur Europa oorwinnings oor Engeland, Ierland, Frankryk, Finland en Oostenryk behaal het.

Daar is verskeie hokkiesoorte, wat verskil in gewildheid weens verskeie faktore. 

Die verskillende soorte sluit in:




</doc>
<doc id="123247" url="https://af.wikipedia.org/wiki?curid=123247" title="Pedirkawoestyn">
Pedirkawoestyn

Die Pedirkawoestyn is 'n klein Australiese woestyn, wat ongeveer 100 km noord-wes van Oodnadatta en 250 km noord-oos van Coober Pedy in Suid-Australië geleë is. Die Witjira Nasionale Park en Mount Deane is net noord van die woestyn geleë.

Die woestyn is klein, en beslaan ongeveer 1250 km², en vorm deel van die Finke biostreek.

Die woestynsand is dieprooi van kleur, met plantegroei van digte mulga woudland. Die duine in die woestyn is laag, wyd-gespasieer, parallel aan mekaar en geërodeer.

Alhoewel die woestyn nie baie aantreklik is vir beweiding nie, word dit al meer ontwikkel.



</doc>
<doc id="123249" url="https://af.wikipedia.org/wiki?curid=123249" title="Hokkiekabouter">
Hokkiekabouter

'n Hokkiekabouter is 'n ronde skyf wat gewoonlik van rubber gemaak word wat dieselfde funksies dien as 'n bal in balsporte. Die bekendste gebruik van hokkiekabouters is in yshokkie, 'n bekende internasionale sport.


</doc>
<doc id="123250" url="https://af.wikipedia.org/wiki?curid=123250" title="Karlovy Vary">
Karlovy Vary

Karlovy Vary, Duits: Karlsbad (vroeër ook "Carlsbad"), geleë in die weste van Tsjeggië, is een van die bekendste en mees tradisieryke hersteloorde ter wêreld. Saam met twee ander hersteloorde - Františkovy Lázně ("Franzensbad") en Mariënbad (Tsjeggies: "Mariánské Lázně", Duits: "Marienbad") - vorm Karlovy Vary die hartland van die sogenaamde Wes-Boheemse Driehoek van Mineraal- en Warmbaddens. Die stad met 'n bevolking van meer as 49 000 is in 'n nou vallei by die Teplárivier se monding in die Ohře (Duits: "Eger") geleë. Voor die Tweede Wêreldoorlog was Karlsbad se bevolking nog merendeels Duitssprekend.

Die huidige stad se oorspronge strek terug tot in die 14de eeu. Volgens historiese oorlewerings het Karel IV, koning van Boheme en keiser van die Heilige Romeinse Ryk, tydens 'n jag op die warmbronne afgekom (een van sy jaghonde het per ongeluk daarin beland) en hier 'n nedersetting laat vestig wat sy naam sou dra en waaraan nog in sy eerste bestaansjaar, op 14 Augustus 1370, stadstatus toegeken is. 'n Ouer nedersetting, Wary of Vary, het hier of naby egter sedert die 10de eeu of selfs vroeër bestaan. Die warmbaddens was reeds in die 16de eeu uiters gewild by welvarende adellike families. As gevolg van brandrampe en oorstromings het min geboue uit dié tydperk bewaar gebly. So dateer die meeste van Karlsbad se argitektoniese besienswaardighede uit die stad se bloeitydperk in die 18de en 19de eeu.

Die oorheersende argitektoniese style is Neobarok en Neorenaissance. Twee Weense argitekte, Ferdinand Fellner en Hermann Hellmer, was meer as twee dekades in die destydse Karlsbad werksaam. Die prestigieuse projekte, wat hulle hier verwesenlik het, sluit die Grandhotel Pupp, die Keiserbadhuis ("Kaiserbad"), die stadskouburg, die Parkkollonades en die uitkyktoring Goetheblick in.


</doc>
<doc id="123251" url="https://af.wikipedia.org/wiki?curid=123251" title="Sturt Klipwoestyn">
Sturt Klipwoestyn

Die Sturt Klipwoestyn (voorheen bekend as "Sturt se Klipwoestyn") is 'n area in die noordoostelike hoek van Suid-Australië en die suidwestelike hoek van Queensland.

Charles Sturt het in 1844 die gebied dié naam gegee terwyl hy op 'n ekspedisie was om 'n binnelandse see te vind wat hy geglo het in die middel van Australië lê. Die naam kom van die klippe wat sy perd mank laat loop het, en die hoewe van die vee wat hy saamgeneem het afgeslyt het.

Die Sturt Klipwoestyn lê op die Gasonkoepel, wat tussen die duinevelde van die Simpsonwoestyn na die weste, en die Strzeleckiwoestyn na die suidooste toe lê, terwyl die Tirariwoestyn lê na die suid-weste lê.

'n Groot gedeelte van die landskap word deur oppervlakke met nou-gespasieerde keistene (wat woestynplaveisel of gibber-vlaktes genoem word) bedek. Sturt het voorgestel dat die nou-gespasieêrde keistene (Engels: cobbles) die resultaat was van seestrome wat oor 'n antieke seevloer gestroom het. Dit is egter verkeerd, aangesien die gibber-vlaktes afkomstig is van woestynsandsteenlae wat oorspronklik die area bedek het, en deur die weer verweer is, met slegs die harde gedeeltes wat oorgebly het.

Beide ronde en trapsgewyse gilgai (klein, nie-standhoudende mere) kom in die woestyn voor.

Die Sturt Klipwoestyn vorm deel van die Tirari-Sturt Klipwoestyn ekostreek. Die woestyn is die tuiste van die Kowari, 'n vleisvretende buideldier (Engels: marsupial). Die Kowari leef in die sandduine, gronderige areas en tydelike moerasareas wat verspreid tussen die gibber voorkom.



</doc>
<doc id="123255" url="https://af.wikipedia.org/wiki?curid=123255" title="Strzeleckiwoestyn">
Strzeleckiwoestyn

Die Strzeleckiwoestyn /tʃəˈlɛtski/ is in die verre noordelike streek van Suid-Australië, suid-wes Queensland en westelike New South Wales geleë. Dit lê noord-oos van die Lake Eyre kom, en noord van die Flinders Bergreeks. Twee ander woestyne, die Tirariwoestyn en die Simpsonwoestyn, lê ook in die Lake Eyre Kom.

Die woestyn beslaan 80,250 km², en is die sewende grootste woestyn in Australië.

Die Dingo draadlyn, Birdsville pad, Strzelecki pad, Diamantinarivier, Cooperspruit (Engels:Cooper Creek) en die Strzeleckispruit loop alles deur die woestyn.

Die woestyn word gekenmerk deur uitgebreide duinvelde, en is die tuiste van drie wildernis areas.

Die Strzeleckiwoestyn is deur Charles Sturt na die Poolse ontdekkingsreisiger Edmund Strzelecki vernoem. Edmund Strzelecki was die eerste nie-inheemse ontdekkingsreisiger in die area, en is kort daarna deur die ongeluk belaaide Burke en Wills ekspedisie gevolg.

Groot gedeeltes van die woestyn word in die Strzelecki Streeksreservaat in Suid-Australië bewaar, en verdere gedeeltes van die oostelike seksie word in die Sturt Nasionale Park in New South Wales bewaar. 'n Bevolking van die bedreigde Dusky Hopping muis woon in hierdie woestyn.

Die Cobbler Sandheuwels (Engels: Cobbler Sandhills) naby Lake Blanche is 'n gedeelte van die Strzeleckiwoestyn waar die duine vervang is met klein ge-êrodeerde knolle, wat meestal met plantegroei aan die bokant bedek is.

Vroeë pogings om hierdie gedeeltes met voertuie te kruis was baie moeilik, en die naam Cobbler Sandheuwels verwys na die skape wat die moeilikste was om te skeer (bekend as "Cobblers").



</doc>
<doc id="123256" url="https://af.wikipedia.org/wiki?curid=123256" title="The Baths">
The Baths

The Baths (soms Die Bad) is 'n warmwaterbron naby Citrusdal.

Hierdie bron lê waar 'n nou kloof doodloop by 32° 44.159' suid en 19° 2.436' oos, op die westelike oewer van die Olifantsrivier en 14 km suid van die dorp. Die kloof is dig begroei met inheemse bome. Daagliks lewer die bron 1½ miljoen liter water teen 42.8°C. Die water is smaakloos.

Die terrein rondom die bron is goed ontwikkel. Daar is swembaddens, rotspoele, vakansiehuise, kampeerplekke, wandelpaaie, 'n winkel en 'n restaurant.

In Oktober 1773 het die Sweedse plantkundige Carl Pehr (Peter) Thunberg en die Skotse reisiger, tuinier en plantversamelaar Francis Masson die bron besoek. Vroeg in die 19de eeu is hulle gevolg deur Jacob Abraham de Mist en Hinrich Lichtenstein in Oktober 1803 en die Wesleyaanse Metodiste-sendeling eerw. Barnabas Shaw in 1818.



</doc>
<doc id="123257" url="https://af.wikipedia.org/wiki?curid=123257" title="Hrad Rabí">
Hrad Rabí

Hrad Rabí (Afrikaans: Rabí-kasteel, Duits: Burg Raby) is die ruïne van 'n laat-Gotiese hoogteburg in Tsjeggië, geleë in die gelyknamige nedersetting in die Suidwes-Boheemse distrik Okres Klatovy. Die kasteel is in 1978 tot nasionale kulturele monument verklaar en in die 1980's gerestoureer.

Die kasteel het in die bergstreek Bavorovská vrchovina, op 'n hoogte van 480 m bo seevlak, aan die boloop van die Otavarivier en sowat 10 km noordoos van die stadjie Sušice ontstaan. Dit is een van die magtigste en mees versterkte vestings in Tsjeggië en heel Sentraal-Europa, met 'n oppervlakte wat in sy bloeitydperk omstreeks 10 000 vierkante meter beslaan het. Sy kasteeltoring was die tweede grootste in Boheme na dié van die Karlštejn-kasteel.

Die eerste gedokumenteerde verwysing na Hrad Rabí dateer van 1380, maar heel waarskynlik het die kasteel al in die 12de eeu ontstaan, soos uit enkele Romaanse stylelemente blyk, met 'n hoë uitkyktoring in sy middel en 'n binnehof. Landbougeriewe het eweneens deel uitgemaak van die kompleks. Om die handelsroete tussen Sušice en Horažďovice asook goudmynbou langs die Otava te beskerm, is vir die vesting 'n strategiese ligging op 'n heuwel gekies. Net suid daarvan kronkel die Otava se rivierloop.

Dit is nie bekend in wie se opdrag die kasteel oorspronklik gebou is nie. Binne die historiese konteks van die streek dui alles daarop dat die Oos-Beierse grawegesin Bogen, wat danksy 'n huwelik tussen 1124 en 1273 in besit van die omliggende gebiede was, die vesting laat oprig het. In die laat 13de eeu het die kasteel teruggeval aan Boheme en is vermoedelik deur die adellike Velhartic-familie bewoon, die destydse eienaars van landerye rondom Sušice.

Die eerste historiese verwysing na Rabí van 1380 noem Puta I van Švihov (Duits: "Schwihau"), 'n familielid van die Huis Riesenberg, as kasteelheer. Dié adellike familie het die vesting, wat destyds slegs uit 'n "donjon" (woontoring) bestaan het, òf gekoop òf danksy hul verwantskap met die Velhartices verwerf.

In die tydperk tussen die laat 14de en die vroeë 15de eeu is die kasteel - onder die indruk van 'n konflik tussen die Boheemse adelsunie "Panská jednota" en koning Wenceslaus - deur Břeněk Švihovský uit die Huis Riesenberg uitgebrei, versterk en tot militêre vesting uitgebou.

In 1407 het met Jan van Riesenberg 'n verteenwoordiger van die Rooms-Katolieke adel, wat lojaal teenoor die koning gestaan het, die kasteel geërf. Vanaf 1415 was Hrad Rabí dus 'n militêre basis vir die teenstanders van die Hussiete-beweging. Hussietemagte het gedurende die Hussiete-oorloë twee keer, in 1420 en 1421, daarin geslaag om die kasteel in te neem. Hul aanvoerder, die eenogige Jan Žižka, het tydens die gevegte ook sy tweede oog verloor.

Ná Jan se afsterwe het Wilhelm von Riesenberg Rabí geërf. Die kasteel was vervolgens in besit van Půta Švihovský (Puta II von Schwihau) wat die vesting verder laat uitbrei het. So is die kasteel is van 'n tweede verdedigingsmuur voorsien. Die kasteel se status is verhoog deur die feit dat Puta die amp van hoogste koninklike regter beklee het en talle onderhandelinge en feestelike etes hier plaasgevind het.

Puta se nakomelinge, in wie se besit die kasteel vanaf 1504 was, het toenemend in 'n moeilike finansiële situasie verkeer. In 1548 was die Riesenberg-familie dus genoodsaak om die kasteel te verkoop. Rabí het vervolgens meerdere male van eienaar gewissel. So was dit in besit van Heinrich Kurzbach von Trachenberg, Diviš Malovec van Libějovice en Wilhelm von Rosenberg. In 1570 is dit oorgeneem deur die Chanovský-familie van Dlouhá Ves. Die kasteel was tot in die erste dekade van die 18de eeu in hul besit.

Ondanks keiserlike dekrete, uitgevaardig deur Ferdinand III en Leopold I, waarvolgens die vesting gesloop sou word, het Rabí bly voortbestaan. Nogtans is daar geen noodsaaklike instandhoudingswerk meer gedoen nie, en die kompleks het in verval geraak. Veral gedurende die Dertigjarige Oorlog het die kasteel groot skade gely. Die bouval se mure het vir die plaaslike dorpsbevolking as steengroef gedien, en in 1720 het 'n brand in die kasteelkompleks gewoed.

Teen die begin van die 18de eeu het die Lambergs, 'n Oostenrykse adellike familie in diens van die Huis van Habsburg, die kompleks oorgeneem. In 1920 is die kasteel se bouval teen 'n simboliese prys van een Tsjeggoslowaakse kroon aan 'n vereniging in Horažďovice verkoop wat hom vir die bewaring van kunswerke en kulturele en natuurmonumente beywer het en omvattende herstelwerk begin het. In 1954 het Rabí staatsbesit geword. Aan die kasteel, wat in 1978 tot nasionale monument verklaar is, is tussen 1979 en 1985 nog eens omvattende herstelwerk gedoen.

Media


</doc>
<doc id="123264" url="https://af.wikipedia.org/wiki?curid=123264" title="Abie Helberg">
Abie Helberg

Dr. Abraham Nicolas (Abie) Helberg (distrik Nylstroom, Transvaal, 14 Desember 1935 – 24 Augustus 2009) was tussen 1960 en 2000, net ’n vyfjarige onderbreking van 1990 tot 1995, predikant in sewe gemeentes of kombinasies van die Gereformeerde Kerke in Suid-Afrika (GKSA), waarvan die eerste vyf gemeentes in die destydse Transvaal was en die laaste twee kombinasies in eers die Oos-Kaap en toe die Noord-Kaap.

Abie Helberg het reeds op skool geroepe gevoel om predikant te word, waarna hy na Potchefstroom toe is om sy driejarige B.A.-studie van 1953 tot 1955 aan die PU vir CHO te voltooi en sy vierjarige teologiese studie (Th.B.) van 1956 tot 1959 aan die Teologiese Skool van die GKSA. Tydens sy teologiese studie het hy ook 'n honneursgraad in filosofie verwerf. Hy was aktief betrokke by die studentelewe, en het twee jaar (1958–'59) in die studenteraad gedien, waarvan die laaste jaar as ondervoorsitter. Die studenteraad van 1958 het ’n staatspresident (FW de Klerk), drie ministers, sewe predikante, drie professore, drie doktore en drie uitsonderlike vroue opgelewer.
Nadat hy afgestudeer het, het hy altesaam 10 gemeentes (vyf afsonderlik en vyf in twee kombinasies) bedien: Wolmaransstad 1960–1962, Zeerust 1962–1966, Daspoort 1966–1974, Linden 1974–1981, Meyerspark 1981–1990, Dordrecht/Jamestown/Molteno 1995–1998, Colesberg/Philipstown 1998–2000.

Dr. Helberg was ’n tyd lank betrokke by die Gereformeerde Stigting en het van 1990 tot 1995 in die direksie daarvan gedien. Hy het in verskeie sinodale deputaatgroepe gedien, en tydens sinodes was sy bydraes altyd weldeurdag en goed begrond, aldus prof. J.H. van Wyk, wat sy lewenskets in die GKSA se "Almanak" vir 2011 geskryf het. "Abie was nie net 'n goeie pastor nie, maar ook 'n voortdurende student." So verwerf hy in 1969 onder leiding van prof. H.G. Stoker 'n meestersgraad in filosofie met 'n verhandeling oor die mensbeskouing van die Nederlandse filosoof C.A. van Peursen. 1n 1976 voltooi hy sy tweede meestersgraad, hierdie keer in die teologie, onder leiding van prof. J.L. Helberg, en ondersoek hy krities die standpunt van die Nederlandse teoloog B.J. 0osterhoff oor Genesis 2 en 3. Drie jaar later (1979) voltooi hy sy proefskrif in Ou Testament, ook onder prof. Helberg se leiding, en behandel hy die verhouding tussen die Here se soewereine aktiwiteit en die mens se werksaamheid in die roeping en prediking van die profete. 

Prof. Van Wyk skryf: "Hierdie drie grade, voltooi in 'n tydspan van 10 jaar, getuig van groot akademiese vaardigheid. Dit val op dat Abie hom in hierdie studies telkens baie sterk binne die gereformeerde tradisie posisioneer, waar 'n hoë premie geplaas word op die gesag en die boodskap van die Bybel." 

Dr. Helberg was ’n tyd lank deeltyds by die Hammanskraalse Teologiese Skool as dosent in Ou-Testamentiese vakke betrokke. 

Abie Helberg is in 1960 is met Idelette Bosman getroud. Uit hul huwelik is vier kinders gebore. Die seuns is Braam, Jan-Dirk en Philip, en die dogter Ida. Idelette, ’n kleindogter van prof. J.A. du Plessis, was goed bekend met die pastorielewe. Prof. Van Wyk skryf sy het haar man "pragtig aangevul ook in haar leiding ten opsigte van die susters". Ná haar afsterwe in 1998 is dr. Helberg in 2002 met Sonia getroud. Prof. Van Wyk skryf oor sy laaste oomblikke: "Dit was 'n besondere beskikking van die Here dat sy kinders, wat tans (2011) almal in die buiteland woon, tydens sy laaste oomblikke in die Unitas-hospitaal by hom kon wees en van hom kon afskeid neem. Eintlik moet ek sê: dat hulle daar kon wees met sy nuwe begin. Want in Christus kry die dood 'n ander karakter, en is dit nie die einde nie, maar 'n nuwe begin."

Prof. J.H. van Wyk skryf in dr. Helberg se lewenskets in die GKSA se "Almanak" vir 2011: "Sy bedieningstyl was dié van 'n goeie herder: sorgsaam, vriendelik, luisterend. Hy het besondere erns met die jeug gemaak, en goeie kategese was sy wagwoord. Hy sal veral onthou word vir sy treffende preekstyl en boeiende voordrag – hy kon 'n gemeente van begin tot einde boei (wanneer) hy aan hulle die evangelie van God se genade in Jesus Christus uitgelê het." Hulle het mekaar 55 jaar voor dr. Helberg se dood in die Dawie du Plessis-koshuis aan die PUK ontmoet. Prof. Van Wyk skryf oor hul vriendskap: "Hoewel ons uit verskillende agtergronde gekom het – hy van die Waterberg (Rooiberg, Nylstroom), ek van die Karoo (Nokland) – het ons dadelik by mekaar aansluiting gevind. God was die vertrek- en eindpunt, Christus die middelpunt."

Sonder om nadere besonderhede te verstrek, skryf prof. Van Wyk: "Abie het ook die spanning en druk wat die bediening meebring, aan eie lyf ervaar, die gebrokenheid, die gevallenheid en die hartseer daarvan. Hy het by die oop graf van sy seun Jan-Dirk moes staan (1995), ook by dié van sy vrou, Idelette. Hy moes die hartseer verwerk om vir 'n tyd uit die bediening te wees, maar hy kon ook die vreugde smaak om weer na die bediening terug te keer van God." 



</doc>
<doc id="123272" url="https://af.wikipedia.org/wiki?curid=123272" title="Hendrik Venter">
Hendrik Venter

Ds. Hendrik Bernardus Venter (distrik Burgersdorp, Kaapkolonie, 11 Februarie 1847 – plaas Rosslyn, distrik Barkly-Oos, datum onbekend) was van 1880 tot 1887 die eerste predikant van die Gereformeerde kerk Barkly-Oos, waarna hy uit die amp bedank het.

Hendrik Bernardus Venter, gebore presies 12 jaar voor die stigting van die Gereformeerde Kerk op 11 Februarie 1859 te Rustenburg, was ’n seun van Hendrik Stephanus Venter en Levina Catharina Kruger. Sy geboorteplek word aangedui as die distrik Burgersdorp, maar destyds het Albert (soos die distrik bekendstaan) ’n veel groter gebied as tans beslaan, wat beteken sy ouers se plaas kon in die latere distrik Barkly-Oos gewees het. Met die stigting van Barkly-Oos se Gereformeerde gemeente in 1871 was Venter onderwyser op die plaas Strydfontein aan huis van H.G.L. Kruger. In 1872 is hy ingeskryf as student aan die Teologiese Skool Burgersdorp, want pas drie jaar vantevore gestig is. In 1880 het hy sy eerste enigste beroep aangeneem, dié na Barkly-Oos. Intussen is getroud met Margaretha Johanna Maria Lessing. Hul dogter (blykbaar enigste kind), Fransina Margaretha, is op 10 Oktober 1883 gebore, op pres. Paul Kruger, ’n Gereformeerde ook geboortig uit Noordoos-Kaapland, se 58ste verjaardag.

Die tydperk van ds. Venter se bediening in Barkly-Oos was vrugbaar in die opsig dat die gemeente steeds gegroei het en gedurende die sewe jaar 'n nuwe kerkgebou sowel as 'n nuwe pastorie opgerig is. Maar nadat op 16 Augustus 1887 'n klagskrif teen hom voor die kerkraad gelê is, het hy op 25 Augustus 1887 sy bedanking as herder en leraar by die kerkraad ingedien. In die brief waarin hy sy ontslag as predikant aanvra, voer hy die volgende redes daarvoor aan (uit die Nederlands vertaal): "Die redes wat my hiertoe beweeg, is die liefde wat ek vir die Gereformeerde Kerk het en daar ek merk dat ek nie aan almal voldoening gee nie en ek liewer terugtree tot bewaring van die gemeente. Terwyl ek verder verklaar dat ek tot die besluit gekom het onder biddende opsien tot die Groot Herder en vertrou dat u my en die myne steeds sal gedenk". 

Omdat daar destyds 'n nypende tekort aan opgeleide onderwysers was, het hy daarna tot die onderwys teruggekeer en baie jare lank skoolgehou in die distrik van Barkly-Oos op Rosslyn, die plaas van sy swaer, waar hy ook oorlede en begrawe is. 



</doc>
<doc id="123273" url="https://af.wikipedia.org/wiki?curid=123273" title="Grafiet">
Grafiet

Grafiet is mineraal. Dit bestaan uit koolstof en is die mees stabiele allotroop van hierdie element. Grafiet word in grafitiese skis op aarde aangetref en dit is ook in meteoriete en maanstene gevind.

Dit het 'n gelaagde heksagonale struktuur. Die lae bestaan uit seshoekige koolstofringe, wat se chemiese binding vergelyk kan word met molekulêre verbindings soos benseen of naftaleen. Die binding in die lae is sterk. Die lae is gewoonlik gestapel as -A-B-A-B-. Dit is die 2H-grafietstruktuur wat die argetipe is van die strukturbericht-klassifikasie se A9-struktuur. Daar word nogtans ook 'n romboëbriese weergawe aangetref wat 'n -A-B-C-A-B-C- volgorde het. Sy eenheidsel is groter: a = 2.456 Å, c = 10.044 Å, ruimtegroep Rm. Hierdie fase word 3R-grafiet genoem. Die binding tussen die lae is hoofsaaklik dispersiekragte (vanderwaalskragte) en is swakker. Hierdeur kan die lae maklik oor mekaar skuif. Grafiet word dan ook soms as smeermiddel aangewend.

Grafiet is 'n halfmetaal en het taamlik goeie elektriese geleiding.


</doc>
<doc id="123274" url="https://af.wikipedia.org/wiki?curid=123274" title="Milleriet">
Milleriet

Milleriet is 'n mineraal genoem na die Engelse mineraloog William Hallowes Miller (1801-1880). Dit is 'n nikkelsulfied en het die formule .

Milleriet se struktuur is die argetipe van die strukturbericht-klassifikasie se B13-struktuur. Nikkel-atome is omring deur vyf swawelatome in 'n vierkante piramide. Die nikkelatome kom in trosse van drie atome voor, wat se afstande kort genoeg is dat daar metaal-metaal-bindings moet wees.

Milleriet is die stabiele allotroop onder 600K. Dit ondergaan 'n oorgang na 'n heksagonale α-fase wat ander elektriese en magnetiese eienskappe besit. Milleriet is 'n metallieke geleier. Die valensieband het 'n sterk kovalent-gemengde karakter tussen die Ni 3d en S 3p golffunksies. Die oorgangstemperatuur is baie van die druk afhanklik.


</doc>
<doc id="123276" url="https://af.wikipedia.org/wiki?curid=123276" title="Granaatsteen">
Granaatsteen

Granaat is 'n groep minerale met dieselfde kubiese struktuur. Van die lede is almandiet, piroop, spessatiet, andradiet, grossulariet en uvaroviet. Granate word gewoonlik as halfedelstene beskou omdat hulle hardheid gewoonlik 7 of minder is.

Granaat is hard genoeg dat dit talle aanwendings in die tegniek het. In die Verenigde State word dit hoofsaaklik as 'n skuurmiddel gebruik, veral vir waterstraalsny.

Granate word veral gevorm naby konvergente plaatrande waar aluminiumryke skalie onder hoë druk en hoë temperature metamorfose ondergaan.

Die argetipiese formule is . Die algemene formule . Granate is nesosilikate met tetraëdriese -groepe.

Die granaatstruktuur is kubies, maar die eenheidsel is taamlik groot (a is ongeveer 12 A). Die sel bevat 8 formule-eenhede, dws 160 atome in totaal. Die drie soorte atome (Ca, Al en Si) is in holtes tussen die 96 suurstofatome. Daar is drie verskillende holtes. Die kleinste tetraëdriese holte (Z) word gewoonlik deur Si ingeneem, maar soms deur atome soos Ge of Fe. Die aluminiumholte [Y] is oktaëdries en dit kan deur talle ander elemente vervang word. Die grootste holte {X} is 'n vervormde kubus, hoewel dit soms ook as dodekaëder benoem word - en word in die argetipe deur kalsium ingeneem, maar ook hierdie kan vervang word.

Die grootte van die eenheidsel wissel afhanklik van watter element die drie soorte holtes beset. Die volgende tabel gee 'n idee van die verskeidenheid aan elemente wat 'n granaatstruktuur kan oplewer. Hierdie gegewens is gebaseer op "sintetiese" granate met 'n bekende, vaste samestelling. Natuurlike granate kan baie wissel in hulle samestelling. Hulle is gewoonlik mengkristalle. Chemiese ontleding van 'n bepaalde grossularietkristal het byvoorbeeld die samestelling {CaMg}[AlFeMgTi](SiAl)O opgelewer.

Die tabel hierbo bevat nie alle elemente wat in 'n granaatstruktuur ingebou kan word nie. Litium, natrium koper en sink kan byvoorbeeld ook daarin aangetref word. Die optiese en magnetiese eienskappe van 'n granaat hang sterk af van watter elemente dit bevat en in watter holtes hulle teenwoordig is. Yster kan byvoorbeeld in al drie holtes gevind word. Suiwer yttriumaluminiumgranaat is byvoorbeeld kleurloos en diamagneties, maar as 'n deel van die yttrium deur neodimium vervang word, kry die kristal 'n kleur en word dit paramagneties. Sulke kristalle word dikwels in lasers aangewend.


</doc>
<doc id="123277" url="https://af.wikipedia.org/wiki?curid=123277" title="Gibsonwoestyn">
Gibsonwoestyn

Die Gibsonwoestyn is 'n voorlopige Australiese biostreek, wat 'n groot droë areas in Wes-Australië bedeken is nog feitlik ongeskonde. Dit is die 5de grootste woestyngebied in Australië, en bedek 'n oppervlak van ongeveer 155 000 km².

Die Gibsonwoestyn is tussen die brak (Engels: saline) Disappointmentmeer en Macdonaldmeer langs die Steenbokskeerkring geleë. Dit lê suid van die Groot Sandwoestyn, oos van die Klein Sandwoestyn en noord van die Groot Victoriawoestyn.

Die hoogte bo seespieël styg to net bo 500 m in plekke. Vroeë Australiese ontdekkingsreisigers soos Earnest Giles het aangeteken dat groot gedeeltes van hierdie woestyn gekenmerk word deur gruisbedekte areas, met yl grasse, groot areas met golwende rooi sandvlaktes en duinvelde, lae rotsagtige na gruiserige riwwe asook heelwat hoërliggende gedeeltes met 'n hoë mate van lateriet vorming. Die sanderige grond van die lateritiese bokhael vlaktes is baie ysterryk.

Verskeie geïsoleerde soutwater mere kom in die sentrale gedeelte voor, en na die suid-weste volg 'n reeks klein mere die palaeo-dreinerings netwerk. Grondwater bronne sluit gedeeltes van die Officerkom en die Canningkom in.

Reënval in die Gibsonwoestyn wissel tussen 200 en 250 mm per jaar, terwyl verdampingstempos in die omgewing van 3 600 mm per jaar is. Die gibsonwoestyn is oor die algemeen warm, met somertemperature wat to bokant 40°C styg. Die winterstemperature wissel van ongeveer 18°C gedurende die dag tot ongeveer 6°C snags.

Die Gidsonwoestyn is deur Ernest Giles na Alfred Gibson vernoem. Alfred Gibson was 'n lid vna Ernest Giles se 1874 ekspedisie, wat verdwaal het, en aangeneem word dat hy dus hier gesterf het.

Die grootste gedeelte van die streek se bevolking (veral die droeër westelike gedeelte) bestaan uit inheemse Australiërs. Tydens die 1984 droogte (waartydens al die fonteine opgedroog het, en die veldkos uitgeput is), het 'n groep van die Pintupi bevolking wat 'n tradisionele semi-nomadieseleefstyl gelei het, uit die afgeleë sentraal-oostelike gedeelte (noord-oos van Warburton) getrek, en vir die eerste keer met die Australiese samelewing kennis gemaak. Daar word vermoed dat hulle die laaste bevolking was om met die moderne samelewing kontak te maak.
Bevolking sentra aan die oostelike grense van die gebied sluit Warburton, Mantamaru en Warakurna in. Jong inheemse volwassenes werk by die Wilurarra Skeppingsprogram, wat daarop gemik is om hulle kultuur to onderhou en ontwikkel.





</doc>
<doc id="123279" url="https://af.wikipedia.org/wiki?curid=123279" title="Chinese See">
Chinese See

Die Chinese See of Sjinese See is die westelike deel van die Stille Oseaan al langs die kus van China en Viëtnam. Dit word in verder verdeel in die:



</doc>
<doc id="123281" url="https://af.wikipedia.org/wiki?curid=123281" title="Erik Chisholm">
Erik Chisholm

Erik Chisholm (1904–1965) was ’n Skotsgebore pianis, dirigent en komponis. Hy staan as "Skotland se verlore komponis" bekend en het ’n belangrike en verrykende invloed op Suid-Afrikaanse klassieke musiek gehad. Van 1946 tot met sy dood was hy musiekdirekteur van die Kollege vir Musiek aan die Universiteit van Kaapstad. Chisholm het veral Skotse musiek in sy komposisies verwerk en kan in die opsig met Béla Bartók vergelyk word, wat Hongaarse volksmusiek in sy komposisies verwerk het.

Erik William Chisholm is op 4 Januarie 1904 in Glasgow, Skotland gebore. Sy ouers was John Chrisholm en Elizabeth McGeachy Macleod. Hy het van jongs af gesondheidsprobleme gehad en verlaat skool op 13. Teen daai tyd was sy (klein) komposisies reeds gewaardeer en uitgegee. Later neem hy klavierlesse by die Royal Scottish Academy of Music and Drama en studeer orrel aan die Katedraal van Glasgow. Ná lesse by Leff Pouishnoff vertrek Chisholm na Kanada, Nova Scotia, New Glasgow, waar hy 'n orrelis en koorleier in die Westminster Presbiteriaanse Kerk word.

'n Jaar later is Chisholm weer terug na Glasgow om die orrel in die Barony Kerk te speel en privaat lesse te gee. Omdat hy nie 'n skooldiploma gehad het, nie kon hy nie aan 'n universiteit studeer nie. Met steun van sy toekomstige vrou, Diana Brodie, en haar musikale vriende kry hy uiteindelik in 1928 vrystelling om aan die Universiteit van Edinburgh te studeer. Hy gradueer daar in 1934 onder Donald Tovey. Ondertussen het hy die Vereniging vir Skotse Ballet gestig en ook resensies vir twee twee koerante, die Glasgow Weekly Herald en Scottish Daily Express, gedoen. In 1930 word hy 'n dirigent by die Glasgow Grand Opera.

In die 1930's kom sy Skotse agtergrond na vore in die titels wat hy aan sy werke gee: "Pibroch Pianoconcert" (1930); "Straloch", suite vir orkes (1933) en die sonate "An Riobhan Dearg" (1939). In 1933 was hy die solis in sy eie "pianoconcert nr. 1", waarvan die première in Amsterdam plaasgevind het. Sy Britse premières sluit in die van "Idomeneo" van Mozart (1934); "Les Troyens" van Hector Berlioz (1935) en "Béatrice et Benedict" (Berlioz) in 1936. Hy was by talle musikale organisasies betrokke en was onder andere die musikale direkteur van die "Celtic Ballett", waarvoor hy ook ballette gekomponeer het (byvoorbeeld: "The Forsaken Mermaid").

Vanweë sy swak gesondheid (oë en verbuigde arm) kon hy nie gedurende die Tweede Wêreldoorlog diens doen nie, maar hy het wel uitvoerings vir die troepe gelewer. So beland hy in Italië en Suidoos-Asië (1943–1945). Gedurende dié tyd het hy 'n multikulturele orkes in Indië gestig en die Simfonie-orkes van Singapoer tot stand gebring. Intussen is hy 'n tweede keer getroud – met Lillias, die dogter van komponis Francis George Scott. In 1946 arriveer hy in Suid-Afrika, waar hy as 'n professor in musiek aan die Universiteit van Kaapstad aangestel is.

Chisholm is op 8 Junie 1965 in Kaapstad oorlede. Hy het meer as honderd werke oor sy lewe gekomponeer.


</doc>
<doc id="123283" url="https://af.wikipedia.org/wiki?curid=123283" title="Tanamiwoestyn">
Tanamiwoestyn

Die Tanamiwoestyn is 'n woestyn wat in die noordelike area van Australië geleë is, en oor Wes-Australië en die Noordelike Gebiede strek.
Die streek het 'n klipperige terrein, met klein koppies. The Tanami was hier Noordelike Gebied se laaste onontdekte gebied , en is tot goed in die twintigste eeu nie heeltemal deur Australiërs van Europese afkoms ontdek nie. Die Tanami spoorpad kruis hierdie area.
Daar word vermoed dat die naam Tanami afgelei is van die verdraaiing van die Walpiri naam vir die area, 'Chanamee', wat rofweg vertaal "sterf nooit" beteken. Dit verwys na rots gate in die woestyn wat volgens oorlewering nooit droogloop nie.
Die Tanamiwoestyn word geklassifiseer as 'n voorlopige Australiese biostreek, wat 25 997 277 hektaar beslaan.

Volgens Australiese regeringskommisies, is die Tanamiwoestyn baie uniek en een van die belangrikste biologiese areas in Australië, aangesien dit skuiling bied aan verskeie skaars en bedreigde spesies van Australië.
Spesies wat gevind word sluit die volgende in:
Belangrike voëlspesies sluit in:

Die Kukatja en Walpiri stamme bly in hierdie area, terwyl die Tjurabalan op die grense bly.

10 000 000 Hektaar (38% van die woestyngebied) is in Julie 2012 as 'n inheemse bewaringsgebied verklaar.




</doc>
<doc id="123284" url="https://af.wikipedia.org/wiki?curid=123284" title="Warmwaterberg">
Warmwaterberg

Warmwaterberg is 'n warmwaterbron geleë tussen Barrydale en Ladismith in die Klein Karoo.

Die bron is 31 km van Barrydale, by die 33° 45' 55″ suid en 20° 54' 3″ oos en 500 m bo seevlak. Dit is hoog teen Warmwaterberg.

In die oog is die watertemperatuur 45,6°C en daagliks lewer dit 'n 790 000 liter water.
Dit bevat yster en mangaan en is effens bruin van kleur. Rondom hierdie oase is die plantegroei maar karig. Somertemperature styg soms baie hoog.

Dit is die tweede warmbron in Suid-Afrika waar 'n 'n rusoord ingerig is. Die ontwikkeling het in 1886 begin en bekende besoekers uit die verlede was sir Walter Hely-Hutchinson en dr. D.F. Malan. Tans is daar nog sober bad- en oornaggeriewe beskikbaar.

Op die Warmwaterberg word 'n dwergvorm van "Adromischus leucophyllus" aangetref.



</doc>
<doc id="123289" url="https://af.wikipedia.org/wiki?curid=123289" title="Stan Christodoulou">
Stan Christodoulou

Stan Christodoulou (Grieks: "Χριστοδούλου" * 31 Januarie 1946 − ) is 'n Suid-Afrikaanse boksskeidsregter en -beoordelaar. Hy was wêreldwyd reeds by meer as 7 500 boksgevegte betrokke. Hy het sy boksloopbaan in 1963 begin en sy eerste wêreldtitel-boksgeveg in 1973 beoordeel, toe Romeo Anaya en Arnold Taylor vir die wêreld-bantamgewigtitel geveg het.

Christodoulou is op 13 Junie 2004 in Canastota, New York in die Internasionale Heldesaal vir Boksers vereer. Hy was die eerste man wat wêreldtitelgevegte in al 17 gewigskategorieë beoordeel het, en die derde om 100 wêreldtitelgevegte te beheer. Christodoulou het as uitvoerende direkteur van die Suid-Afrikaanse Beheerraad vir Boks gedien en is twee keer as Suid-Afrikaanse Boks se "Man van die Jaar" benoem.

Van die noemenswaardige gevegte waarin hy as skeidsregter opgetree het, is:


</doc>
<doc id="123290" url="https://af.wikipedia.org/wiki?curid=123290" title="Mariënbad">
Mariënbad

Mariënbad (Duits: "Marienbad", Tsjeggies: "Mariánské Lázně" [ˈmarɪˌaːnskɛː ˈlaːzɲɛ]) is 'n stad en hersteloord in Wes-Boheme, Tsjeggië met 'n bevolking van sowat 13 000. Administratief behoort dit tot die distrik Cheb ("Okres Cheb") in die Karlovy Vary-streek ("Karlovarský kraj"). Saam met twee ander hersteloorde en badplase, Karlovy Vary ("Karlsbad") en Františkovy Lázně ("Franzensbad"), vorm Mariënbad die hartland van die sogenaamde Wes-Boheemse Driehoek van Mineraal- en Warmbaddens. In sy bloeitydperk het die genesende krag van Mariënbad se mineraalbaddens bekende persoonlikhede soos konings, adellikes, kunstenaars en wetenskaplikes gelok.

Mariënbad is op 578 m bo seevlak in die dig beboste Keiserwoud-bergreeks (Duits: Kaiserwald, Tsjeggies: "Slavkovský Les") geleë. Danksy sy ligging in 'n vallei van 'n klein rivier, die Úšovický potok, het dit 'n gematigde klimaat. Noord van die stad het die Mariënbaddam ontstaan wat die omgewing van drinkwater voorsien.


</doc>
<doc id="123297" url="https://af.wikipedia.org/wiki?curid=123297" title="Boheems-Morawiese Hoogland">
Boheems-Morawiese Hoogland

Die Boheems-Morawiese Hoogland (Tsjeggies: "Českomoravská vrchovina" of kort "Vysočina", is 'n hoogplato met 'n oppervlakte van sowat 10 000 vierkante kilometer in die suide van die Tsjeggiese Republiek. Sy westelike gedeelte is in die historiese landsdeel Boheme geleë, die oostelike in Morawië. Die Europese hoofwaterskeiding loop deur die Hoogland - riviere, wat in weswaartse rigting vloei, mond in Noord- of Oossee uit, riviere in ooswaartse rigting mond in die Swartsee uit.

Die plato bestaan uit golwende heuwellande met hoogtes van tussen 500 en 800 m bo seevlak, met digbevolkte laer gedeeltes. Die saggies golwende heuwels is tradisionele boerderygebiede, op sommige plekke het vakansiehuise ontstaan. Hoër geleë pieke en plato's bied uitsigte oor die landskap, valleie en kastele, of is ontsluit vir sporttoerisme.


</doc>
<doc id="123298" url="https://af.wikipedia.org/wiki?curid=123298" title="Chrysler-gebou">
Chrysler-gebou

Die Chrysler-gebou is 'n beroemde gebou in New York met ’n blink spitspuntdak. Dit is 319 meters (1046 voet) hoog en het 77 verdiepings. Die gebou, wat van 1928 tot 1930 gebou is, is een van die hoogste geboue ter wêreld.

Die Chrysler-gebou was van 1930 tot 1931 die hoogste gebou in die wêreld. Voordat dit gebou is, was "The Trump"-gebou die hoogste gebou ter wêreld. Die Empire State-gebou het een jaar later die hoogste gebou geword. Die Chrysler-gebou is tot vandag toe nog die hoogste baksteengebou op aarde.

Die Chrysler-gebou was van 1930 tot 1931 ook die hoogste struktuur in die wêreld gewees. Voordat dit gebou is, was die Eiffeltoring die hoogste struktuur. Die Empire State-gebou het 'n jaar later die titel oorgeneem.


</doc>
<doc id="123302" url="https://af.wikipedia.org/wiki?curid=123302" title="Peter Church">
Peter Church

Peter Church is ’n Suid-Afrikaanse misdaadskrywer. Hy woon in Kaapstad met sy vrou, Paula, en kinders Christopher, Megan en Ross.

Sy eerste boek is "Dark Video", wat in 2008 deur Random-Struik in Suid-Afrika, asook in 2009 deur "New Holland Publishers" in Nieu-Seeland en Australië uitgegee is. Volgens die "Natal Mercury" was dit die beste debuutboek in 'n lang tyd. Die boek is ook deur Sunday Times as 'n boek van die week aangewys.

Sy tweede boek, "Bitter Pill" is in 2011 uitgereik. Die boek is in 2012 vir die Sunday Times se fiksieprys genomineer.



</doc>
<doc id="123306" url="https://af.wikipedia.org/wiki?curid=123306" title="Berthold Oppenheim">
Berthold Oppenheim


</doc>
<doc id="123321" url="https://af.wikipedia.org/wiki?curid=123321" title="Almandiet">
Almandiet

Almandiet is die volopste granaat-mineraal. Die formule is .


</doc>
<doc id="123322" url="https://af.wikipedia.org/wiki?curid=123322" title="Wekker">
Wekker

'n Wekker is 'n toestel of horlosie wat 'n mens op 'n vooraf gestelde tyd wakker maak deur 'n geluid te maak, party gebruik lig of vibrasie. Party kan identifiseer wanneer 'n persoon in 'n ligte stadium van slaap is, om te voorkom dat iemand uit slaap wakker word, wat moegheid veroorsaak, selfs al het die persoon genoeg slaap gehad. Om die klank of lig te stop, word 'n knoppie op die klok gedruk; Die meeste horlosies stop die alarm outomaties indien dit lank genoeg onbewaak gelaat word. 'n Klassieke analoog wekker het 'n ekstra hand wat gebruik kan word om die tyd te spesifiseer waarop die alarm geaktiveer moet word. Wekkers word ook op selfone, horlosies en rekenaars gevind.

Baie wekkers het radio ontvangers wat ingestel kan word om te begin speel op sekere tye. Sommige wekkers kan verskeie alarms stel. Mees moderne televisies, selfone en digitale horlosies het wekkerfunksies om aan te skakel of geluide te maak op 'n spesifieke tydstip.

Tradisionele meganiese wekkers het een of twee klokke wat deur middel van 'n spring 'n rat aanstoot om 'n hamer heen en weer tussen die twee klokke of tussen die binnekant van 'n enkele klok te slaan. In sommige modelle tree die agterkant van die klok self op as die klok. 

Digitale wekkers kan ander geluide maak. Eenvoudige battery-aangedrewe wekkers maak 'n luidende of piepende klank om 'n persoon te laat wakker word, en kan praat, lag, sing of geluide speel van die natuur.


</doc>
<doc id="123325" url="https://af.wikipedia.org/wiki?curid=123325" title="Siriese woestyn">
Siriese woestyn

Die Siriese woestyn (Arabies: بادية الشام, bādiyat ash-shām), ook bekend as die Hamadwoestyn, is 'n kombinasie van steppe en ware woestyn wat 'n area van 5 000 000 km² van die Midde-Ooste beslaan, insluitend dele van suid-oostelike Sirië, noordoostelike Jordanië, noordelike Saoedi-Arabië en westelike Irak. In die suide grens dit aan, en vloei oor na die Arabiese woestyn.

Die omgewing is 'n oop, gruiserige woestyn (hoekige tot geronde rotsdeeltjies wat wissel van korrels tot keistene), met valleie (Wadi-Hebreeus en Arabies vir vallei) wat plek-plek in die landskap insny.

Die woestyn word omgrens deur die Orontesvallei en die Harrat al-Shamah se vulkaniese veld aan die weste, en die Eufraatrivier in die ooste. In die noorde skakel die woestyn oor na meer vrugbare areas met gras, en in die suide beweeg dit oor na die woestyne van die Arabiese Skiereiland.

Daar is nog nie ooreenstemming oor die presiese ligging/grense van die Siriese woestyn nie, met sommige groepe wat die Siriese woestyn beskou as die "Hamadwoestyn", met ander wat die naam 'Hamadwoestyn" beperk tot die suidelike sentrale plato, terwyl nog 'n groep die Hamadwoestyn as die hele streek sien, met die Siriese woestyn as die noordelike gedeelte.
Die Siriese woestyn is ook al die "Shamiyah" genoem.

In die middel van die woestyn is daar 'n 700–900 m hoë streek, die Hamadplato. Dit is 'n redelik klipperige semi-woestyn wat bestaan uit 'n kalksteenrotsbodem, wat met 'n chert-gruis bedek word. Die bietjie reën wat op die plato val, vloei in soutpanne in. Die hoogste pieke op die plato is die 1000+ m hoë Khawr um Wual in Saoedi-Arabië, en die 960 m hoë Jebel Aneiza, by die grens tussen Jordanië, Saoedi-Arabië en Irak. Hierdie woestyn, tesame met die woestyne van die Arabiese skiereiland, word beskryf as van die droogste woestyne in die wêreld.

Die Siriese Marmot is afkomstig uit die Siriese woestyngebied. Die seisoenale mere word deur 'n verskeidenheid voëls besoek. Klein knaagdiere kom algemeen hier voor, en die roofdiere wat natuurlik op hulle prooi soos slange, skerpioene en kameelspinnekoppe. Voorheen het diere soos wildsbokke, wolwe, jakkalse, rooikatte, volstruise, jagluiperds, hartbeeste en Asiatiese wildedonkies (ook bekend as "Onager") hier voorgekom, maar het nou verdwyn, vermoedelik a.g.v. mense wat hulle gejag het.

Histories het Bedoeïen-stamme die area bewoon, en baie stamme woon nog in dorpe en nedersettings naby verskillende oases. Sommige van die Bedoeïene voer nog steeds hul tradisionele leefwyse in die woestyn voort.

Safaitiese inskripsies, proto-Arabiese tekste wat deur geletterde Bedouine geskryf is, kan in die Siriese woestyn gevind word. Hulle dateer vanaf ongeveer die eerste eeu v.C. tot ongeveer 400 n.C..

Die Siriese woestyn is in 1919 vir die eerste keer per motor oorgesteek.



</doc>
<doc id="123327" url="https://af.wikipedia.org/wiki?curid=123327" title="Skroef se Bad">
Skroef se Bad

Skroef se Bad is 'n afgeleë warmwaterbron op die suidelike oewer van die Oranjerivier in Suid-Afrika. 

Die warmbad lê op die plaas Warmbad-Noord op die grens met Namibiё, ongeveer 50 km noordoos van Onseepkans en in 'n onherbergsame gebied stroomaf van die Augrabies-waterval.

Die oog lewer slegs 65 000 liter water per dag teen 44,4°C.

Oom Skroef Kotze het langs die rivier landerye gemaak en toe die warmbron oopgestoot wat sedertdien sy naam dra. Teen 1962 was daar 24 kamers vir vakansiegangers beskikbaar, maar die vloed van 1974 het die bron en die geriewe byna uitgewis. 

In die Afrikaanse kortverhaalbundel “Ek is maar ene” is 'n kortverhaal deur Dot Serfontein opgeneem wat by hierdie vakansieoord afspeel.


</doc>
<doc id="123329" url="https://af.wikipedia.org/wiki?curid=123329" title="Alpha Andromedae">
Alpha Andromedae

Alpha Andromedae (α Andromedae, afgekort Alpha And of α And), ook genoem Alpheratz, is 97 ligjare van die Son af geleë en is die helderste ster in die sterrebeeld Andromeda. Dit lê net noordoos van die sterrebeeld Vlieënde Perd (Pegasus) en is die noordoostelike ster van die Groot Vierkant van Pegasus.

Hoewel dit met die blote oog soos ’n enkele ster lyk, met ’n skynbare magnitude van +2,06, is dit eintlik ’n dubbelster; dit bestaan uit twee sterre wat naby om mekaar wentel. Die chemiese samestelling van die helderste ster is ongewoon, aangesien dit ’n kwik-mangaan-ster is waarvan die atmosfeer abnormale hoë vlakke kwik, mangaan en ander elemente soos gallium en xenon bevat. Dit is die helderste bekende kwik-mangaan-ster.

Die Amerikaanse sterrekundige Vesto Slipher het tussen 1902 en 1904 ’n reeks metings van α Andromedae se radiale snelheid gedoen en vasgestel dit wissel periodiek. Hy het afgelei dit is in ’n wentelbaan in ’n spektroskopiese dubbelsterstelsel met ’n periode van sowat 100 dae. ’n Voorlopige wentelbaan is in 1907 deur Hans Ludendorff gepubliseer, en ’n meer presiese een later deur Robert Horace Baker.

Dit is nou bekend die twee sterre wentel met ’n periode van 96,7 dae om mekaar. Die grootste en helderste een, die hoofster, is van spektraaltipe B8IVpMnHg, het ’n massa van sowat 3,6 sonmassas, ’n oppervlaktemperatuur van sowat 13 800 K en ’n ligsterkte, wat oor alle golflengtes gemeet is, van sowat 200 keer die Son s’n. Die kleiner en dowwer ster, die metgesel, het ’n massa van sowat 1,8 sonmassas, ’n oppervlaktemperatuur van sowat 8 500 K en ’n ligsterkte van sowat 10 keer dié van die Son. Dit is ’n vroeë tipe A-ster met ’n geraamde spektraaltipe A3V.

In 1906 het Norman Lockyer en F.E. Baxandall berig α Andromedae het ’n paar ongewone lyne in sy spektrum. In 1914 het Baxandall daarop gewys die meeste van dié lyne word veroorsaak deur mangaan, en dat soortgelyke lyne teenwoordig is in die spektrum van μ Leporis. Nog 12 sulke sterre is later ontdek. Baie van hulle word nou geklassifiseer as kwik-mangaan-sterre, ’n groep sterre met buitengewoon baie elemente soos kwik, mangaan en gallium in hul atmosfeer. In α Andromedae se geval is daar ook baie xenon in die hoofster se atmosfeer.



</doc>
<doc id="123332" url="https://af.wikipedia.org/wiki?curid=123332" title="Curtiss P-40 Warhawk">
Curtiss P-40 Warhawk

Die Curtiss P-40 Warhawk is 'n Amerikaanse vegvliegtuig wat deur die "United States Army Air Forces" gebruik is tydens die Tweede Wêreldoorlog. Die vliegtuig het heelwat verskil van die "Curtiss" voorgangers. Die "Warhawk" was toegerus met die Allison vloeistof verkoelde motor in stede van die lug verkoelde Wright Stermotor. Die "Warhawk" was ook meer aerodinamies as die "Curtiss P-36 Hawk" omrede gelykvlakkige klinknaels gebruik is om die vliegtuig te bou. Dit was die hoofvegter van die "United States Army Air Forces" se vegter eskaders.

Frankryk het ook 'n bestelling geplaas, maar die is aan Brittanje afgelewer na die val van Frankryk. Brittanje self het ook P-40's bestel en het dit die "Tomahawk" genoem. Die Allison motor kon egter nie die verwagte prestasie lewer wat die Britse Lugmag gesoek het nie en gevolglik is die vliegtuig gebruik vir laevlug verkenning. Eenhonderd van die Britse vliegtuie is aangestuur na die Amerikaanse Vrywillige Groep in China waar hulle sukses teen Japannese vliegtuie behaal het.

Die P-40D het in Mei 1941 sy eerste vlug voltooi en was 'n groot verbetering met 'n nuwe, kragtiger Allison motor. Die neus se deursnit was verklein en die masjiengewere in die neus verwyder. Die bewapening het bestaan uit vier 12.7 mm masjiengewere in die vlerke met 'n bomrak wat onder die romp aangebring kon word om een 227 kg bom te kan dra.

Brittanje het van die P-40D bestel en dit die "Kittyhawk" genoem. Hierdie naam was soms vekeerdelik gebruik vir al die "Warhawk" vliegtuie. Teen hierdie tyd het die "Warhawk" begin agter raak teen die nuwe vegters. Tog was dit steeds voorsien aan die Amerikaanse Volunteer Groep in China waar dit steeds sukses behaal het. Ook in Noord-Afrika het die vliegtuig sukses behaal. Die Britse vlieënier, Neville Duke, het 12 vegvliegtuie afgeskiet in Noord-Afrika met die "Warhawk".




</doc>
<doc id="123333" url="https://af.wikipedia.org/wiki?curid=123333" title="Mirach">
Mirach

Mirach (ook bekend as Beta Andromedae of β And) is ’n prominente ster 197 ligjare van die Son af in die noordelike sterrebeeld Andromeda. Dit lê noordoos van die Groot Vierkant van Pegasus. Dit word algemeen deur sterrekykers gebruik om die Andromeda-sterrebeeld te vind. Die sterrestelsel NGC 404, ook bekend as Mirach se Spook, kan sewe boogminute van daar af gesien word.

Die ster het ’n gemiddelde skynbare magnitude van 2,05, wat dit die helderste ster in die sterrebeeld maak. Die magnitude wissel egter effens tussen 2,01 en 2,1. Die skynbare magnitude word met 0,06 verminder deur gas en stof tussen die Aarde en die ster.

Beta Andromedae is ’n rooireus met ’n sterreklassifikasie van M0 III. Sedert 1943 dien die ster se spektrum as een van die stabiele verwysingspunte waarvolgens ander sterre geklassifiseer word. Daar word vermoed dit is ’n halfreëlmatige veranderlike, waarvan die skynbare magnitude tussen 2,01 en 2,1 wissel. In hierdie stadium van die ster se evolusie het dit uitgesit tot omtrent 100 keer die grootte van die Son. Sy ligsterkte is 1 995 keer dié van die Son en sy oppervlaktemperatuur 3 842 K.

Die ster se Bayer-naam is "Beta Andromedae" en sy Flamsteed-naam "43 Andromedae". Die tradisionele naam is "Mirach", met verskeie variasies soos Mirac, Mirar, Mirath, Mirak, ens. Dit kom van die Arabiese مئزر "mīzar", "gordel", en verwys na die ster se posisie aan die linkerheup van prinses Andromeda.

In 2016 het die Internasionale Astronomiese Unie se sternaamwerkgroep (WGSN) die naam "Mirach" vir die ster goedgekeur. 



</doc>
<doc id="123334" url="https://af.wikipedia.org/wiki?curid=123334" title="Staffordshire bulterriër">
Staffordshire bulterriër

Die Staffordshire is 'n medium-grootte, korthaarras van 'n hond van Engelse afkoms en kan beskou word as van die pit bull tipe.

Voor die 19de eeu, was bloedsporte soos bullokaas, beerlokaas en haangevegte algemeen. By die beesmark, is bulle na bewering deur honde rondgejaag as 'n manier van sagmaak van die vleis en die verskaffing van vermaak aan die toeskouers. Gevegte met die bere en ander diere is ook gereël as vermaak.

Die moderne ras is een wat 'n temperament het wat geskik is as metgeselhond. Dit is 'n hond wat waardig is om geskou te word, en aanvaar is deur The Kennel Club as die Staffordshire bulterriër op 25 Mei 1935. Die Staffordshire bulterriërklub is in Junie 1935 gestig. 

Die Staffordshire bulterriër is 'n mediumgroot, bonkige en baie gespierde hond, met 'n soortgelyke voorkoms aan die veel groter Amerikaanse Staffordshire-Terriër en Amerikaanse veghond. Die pels is glad en klou styf aan die liggaam om die hond 'n vaartbelynde voorkoms te gee. Hierdie hond het 'n breë, wigvormige kop (manlike aansienlik meer so as vroulike), gedefinieerde oksipitale spiere, 'n relatief kort voor-die gesig staar, donker ronde oë en 'n wye mond met 'n skoon skêrtipe gebit (die boonste snytande oorvleuel effens met die onderste snytande). Die ore is klein. Die wangspiere is baie uitgesproke. Die lippe toon geen losheid. Die tande vorm 'n skêrgebit. Die hoof trek af na 'n sterk, goed gespierde nek en skouers geplaas op vierkantiggespasieerde voorpote. Hulle is ingesteek in hul heupe en die laaste 1-2 ribbes van die ribbekas is gewoonlik sigbaar. Die stert lyk soos 'n outydse pomphandvatsel. Die agterkwarte is goed gespierd.


</doc>
<doc id="123336" url="https://af.wikipedia.org/wiki?curid=123336" title="Gamma Andromedae">
Gamma Andromedae

Gamma Andromedae (afgekort as γ And), is 'n veelvoudige ster wat sowat 350 ligjare van die Son af geleë is. Dit is die derde helderste ligpunt in die sterrebeeld Andromeda.

In 1778 het Johann Tobias Mayer ontdek dat γ Andromedae ’n dubbelster is. Wanneer dit deur ’n klein teleskoop waargeneem word, lyk dit soos ’n helder, goudgeel ster (γ Andromedae) en ’n dowwer, blouerige ster (γ Andromedae) sowat 10 boogsekondes uitmekaar. 

γ Andromedae staan ook bekend as Almach, tardisioneel die naam van die hele stelsel. Dit is afgelei van die Arabiese woord vir rooikat.

Dit is gewild onder sterrekykers as ’n pragtige dubbelster met ’n treffende kleurkontras. Later is ontdek dat γ Andromedae self ’n driedubbele sterstelsel is. Wat dus met die blote oog soos ’n enkele ster lyk, is inderwaarheid ’n stelsel met vier sterre.

Die ster se Bayer-naam is "Gamma Andromedae" en sy Flamsteed-naam "57 Andromedae". Die tradisionele naam, "Almach" (ook gespel Almaach, Almaack, Almak, Almaak of Alamak), kom van die Arabiese العناق "al-‘anāq", "die rooikat".

In 2016 het die Internasionale Astronomiese Unie se sternaamwerkgroep (WGSN) die naam "Almach" vir die ster Gamma Andromedae A goedgekeur omdat hulle eiename aan individuele sterre toegeken het eerder as aan stergroepe. 

γ Andromedae is ’n helder reusester met ’n sterreklassifikasie van K3 IIb. Dit het ’n skynbare magnitude van sowat 2,26.

γ Andromedae, met ’n algehele skynbare magnitude van 4,84, is 9,6 boogsekondes van γ Andromedae geleë teen ’n posisiehoek van 63 grade.

In Oktober 1842 het Wilhelm Struve ontdek γ Andromedae is self ’n dubbelster waarvan die komponente minder as ’n boogsekonde van mekaar af lê. Hulle het ’n wentelperiode van sowat 64 jaar. Spektrogramme wat tussen 1957 en 1959 geneem is, het onthul γ Andromedae B is self ’n spektroskopiese dubbelster; dit bestaan uit twee B-tipe hoofreekssterre wat om mekaar wentel, met ’n periode van 2,67 dae.



</doc>
<doc id="123337" url="https://af.wikipedia.org/wiki?curid=123337" title="Skotse terriër">
Skotse terriër

Die Skotse Terriër (ook bekend as die Aberdeen Terriër), algemeen bekend as die Scottie, is 'n tipe honderas. Aanvanklik een van die hooglandrasse van die terriër wat gegroepeer is onder die naam "Skye Terriër", is dit een van vyf rasse van die terriër wat ontstaan het in Skotland, die ander vier is die moderne Skye, Cairn, Dandie Dinmont, en die West Highland White Terrier. Hulle is 'n onafhanklike, ruwe teling met 'n draderige buitenste pels en'n sagte, digte onderlaag. Die Eerste Graaf van Dumbarton gee die ras die bynaam "die kanniedood". Die moderne ras se herkoms kan blykbaar teruggespoor word na 'n enkele vroulike eksemplaar, genaamd "Splinter II".

Hulle is 'n klein terriërras met 'n kenmerkende vorm en het baie rolle in die populêre kultuur. Hulle is in besit van 'n verskeidenheid van bekendes, insluitend die 32ste President van die Verenigde State van Amerika, Franklin Delano Roosevelt, wie se Scottie "Fala" ingesluit is met FDR in 'n standbeeld in Washington D.C., sowel as die 43ste President George W. Bush. Hulle is ook bekend vir 'n spelstuk in die bordspel "Monopoly". Beskryf as 'n territoriale, vurige hond, kan hulle goeie waghonde wees en is geneig om te baie lojaal aan hul familie te wees. Gesondheidsgewys kan Skotse Terriers meer vatbaar wees vir bloedingversteurings, gesamentlike siektes, outo-immuunsiektes, allergieë, en kanker as sommige ander honderasse en daar is 'n toestand genoem na die ras, nl. Scotty kramp. Hulle is ook een van die meer suksesvolle honderasse by die Westminster Kennel Club Dog Show met 'n onlangse skoubeste in 2010.

Die Skotse Terriër is 'n klein, kompakte, kortbeen, stewig geboude terriër van goeie been en stofasie. Hulle het 'n harde, taai, weerbestande pels en 'n dikkerige liggaam wat hang tussen kort, swaar bene. Hierdie eienskappe, saam met sy baie spesiale gretige uitdrukking, en sy regop ore en stert is die belangrikste kenmerke van die ras. Die Skotse Terriër se selfvertroue en waardigheid is 'n voorbeeld van sy krag, saamgevat in 'n klein pakket. 


</doc>
<doc id="123338" url="https://af.wikipedia.org/wiki?curid=123338" title="Sadalmelik">
Sadalmelik

Sadalmelik (ook genoem Alpha Aquarii of α Aqr) is volgens data van die Hipparcos-sending sowat 520 ligjare van die Son af geleë. Dit is die tweede helderste ster in die sterrebeeld Waterdraer (Aquarius) en het ’n skynbare magnitude van 2,94.

Die ster is 53 miljoen jaar oud en het ontwikkel in ’n superreus met ’n sterreklassifikasie van G2 Ib. Sy massa is 6,5 keer dié van die Son, sy radius sowat 77 keer en sy ligsterkte 3 000 keer die Son s’n. Sy oppervlaktemperatuur is sowat 5 210 K. Dit is wat Sadalmelik die geel skynsel van ’n G-tipe ster gee. Waarnemings deur die Chandra-X-straalsterrewag toon dit straal min X-strale uit in vergelyking met G-tipe hoofreekssterre. Dit is ’n algemene kenmerk van vroeë G-tipe reusesterre.

Sadalmelik het ’n visuele metgesel, 2MASS J22055176-0017468, met ’n skynbare magnitude van sowat 12,2. Dit lê teen ’n hoekskeiding van 110,4 boogsekondes van Sadalmelik, teen ’n posisiehoek van 40°.

Die ster se Bayer-naam is "Alpha Aquarii". Die tradisionele naam, "Sadalmelik", kom van die Arabiese uitdrukking سعد الملك "sa‘d al-malik", "geluk van die koning". Die oorsprong van die naam is onbekend. 

In 2016 het die Internasionale Astronomiese Unie se sternaamwerkgroep (WGSN) die naam "Sadalmelik" vir die ster goedgekeur. 



</doc>
<doc id="123341" url="https://af.wikipedia.org/wiki?curid=123341" title="Beta Aquarii">
Beta Aquarii

Beta Aquarii (β Aqr), met die tradisionele naam Sadalsuud, is ’n dubbelster in die sterrebeeld Waterdraer (Aquarius). Dit is sowat 540 ligjare van die Son af geleë.

Sadalsuud is die helderste ster in die Waterdraer, met ’n skynbare magnitude van 2,87 en ’n sterreklassifikasie van G0 Ib. Sedert 1943 dien die ster se spektrum as een van die stabiele punte waarvolgens ander sterre geklassifiseer word. Die ster se massa is sowat 6 tot 6,5 keer dié van die sonmassa, maar sy ligsterkte 2 300 keer die Son s'n; dit dui op ’n radius van 50 keer dié van die Son. Dit is sowat 60 miljoen jaar oud, oud genoeg vir ’n ster van sy massa om ’n superreus te word. Die geskatte effektiewe temperatuur van die ster se buitenste skil is sowat 5 700 K, en dit gee dit die kenmerkende geel skynsel van ’n G-tipe ster.

X-strale van die ster se kroon is waargeneem met die Chandra-X-straalsterrewag; een van die eerste kere vir ’n G-tipe superreus. ’n Sekondêre X-straalbron naby Beta Aquarii kom waarskynlik van ’n bron buite die ster se sterrestelsel. 

Die dubbelster se Bayer-naam is "Beta Aquarii" en sy Flamsteed-naam "22 Aquarii". Die tradisionele naam, "Sadalsuud", kom van die Arabiese سعد السعود "sa‘d al-su‘ūd", "die geluk van gelukke". Ander spellings wat soms aangetref word, is Sad es Saud, Sadalsund en Saad el Sund.

In 2016 het die Internasionale Astronomiese Unie se sternaamwerkgroep (WGSN) die naam "Sadalsuud" vir die A-komponente van die ster goedgekeur omdat hulle eiename aan individuele sterre toegeken het in plaas van aan stergroepe. 



</doc>
<doc id="123342" url="https://af.wikipedia.org/wiki?curid=123342" title="Witblaarplakkie">
Witblaarplakkie

Witblaarplakkie "Adromischus leucophyllus" (Uitewaal) is 'n klein vetplantjie wat endemies is aan die provinsie Wes-Kaap van Suid-Afrika. Op die SANBI-rooilys is dit as 'veilig' (LC) gelys. Dit kom in die Klein Karoo voor van Robertson en Montagu tot Laingsburg tot die noordhelling van die Klein Swartberg naby die Gamkapoortdam. Dit is 'n spesie kenmerkend aan die Sukkulente Karoo wat in vlak gronde in die skaduwee aangetref word, veral in rotsige klowe op berge wat met kwartsiet bedek is.

Dit is 'n dwergie met min sytakke en word 5,5 x 13 cm groot. Op die Warmwaterberg word dit ook gevind, maar daar is dit kleiner en die blare word nie groter as 1,5 cm nie. Die blare is grysgroen en bedek met 'n fyn poeier. Die bloeiare word 15 cm lank.


</doc>
<doc id="123344" url="https://af.wikipedia.org/wiki?curid=123344" title="Grumman F8F Bearcat">
Grumman F8F Bearcat

Die Grumman F8F Bearcat is 'n Amerikaanse vegvliegtuig wat tydens die Tweede Wêreldoorlog ontwerp, ontwikkel en vervaardig is, maar te laat in diens gestel is om in die aksie betrokke te raak. Dit was die laaste in die reeks Grumman vliegdekgebaseerde vliegtuie wat by die Grumman FF begin het. Dit was ook een van die vinnigste suierenjinvliegtuie wat ooit ontwikkel is. Die "Bearcat" was aangedryf deur die kragtige Pratt & Whitney R-2800 Double Wasp enjin wat ook die "Hellcat" en "Tigercat" aangedryf het. Die "Bearcat" was 20 persent ligter as die "Hellcat" en kon 30 persent beter klim. Die "Bearcat" was ook ratser en beweegliker wat verseker het dat dit 'n ware vegvliegtuig was. Dit het van die eerste stralervliegtuie uitoorlê.

Die eerste produksiemodel was die F8F-1 wat in Februarie 1945 afgelewer is, net ses maande nadat die prototipe die eerste keer gevlieg het. In Mei 1945 is die VF-19 Eskader van die Amerikaanse Vloot toegerus met die "Bearcat". Hulle het egter geen aksie gesien in die laaste paar maande van die oorlog nie.

Die "Bearcat" is tot in Mei 1949 vervaardig; teen daardie tyd het 24 eskaders van die Amerikaanse Vloot die vliegtuig bedryf. Die F8F-1B was met vier 20 mm kanonne toegerus en slegs 100 is gebou. Daar is 300 van die F8F-2 gebou wat ook met die 20 mm kanonne toegerus was. 'n Paar nagvegter- en verkenningsweergawes is ook gebou. Die "Bearcat" is in 1952 uit diens gestel deur die Amerikaanse Vloot.

Grumman het ook 'n klompie van die Bearcat F8F-1d aan die Franse Lugmag verkoop, wat in Indo-China gebruik is. Later het beide die Noord- en Suid-Viëtnamese lugmagte, asook die Koninklike Thaise Lugmag, van die vliegtuie aangeskaf.




</doc>
<doc id="123345" url="https://af.wikipedia.org/wiki?curid=123345" title="Gamma Aquarii">
Gamma Aquarii

Gamma Aquarii (afgekort as γ Aqr), tradisioneel bekend as Sadachbia, is ’n dubbelster in die sterrebeeld Waterdraer. Dit is sowat 164 ligjare van die Son af geleë en het ’n skynbare magnitude van 3,849, wat dit een van die helderste sterre in die sterrebeeld maak.

Gamma Aquarii is die primêre of A-komponent van ’n dubbelster met die naam WDS J22217-0123. Die sekondêre of B-komponent is UCAC2 31430071. Gamma Aquarii A se twee komponente is dus bekend as WDS J22217-0123 Aa en Ab. 

Gamma Aquarii A lyk soos ’n A-tipe ster met 'n klassifikasie van A0 V en ’n massa van sowat twee en ’n half keer dié van die Son.

Dit tol relatief vinnig, teen sowat . Die buitenste atmosfeer straal energie uit teen ’n effektiewe temperatuur van 10 500 K, wat byna twee keer die temperatuur van die Son se oppervlak is. Dit gee Gamma Aquarii die tipiese wit kleur van ’n A-tipe ster.

Die ster se Bayer-naam is "Gamma Aquarii" en sy Flamsteed-naam "48  Aquarii". WDS J22217-0123 A is sy naam in die Washington Double Star Catalog. Die tradisionele naam, "Sadachbia", kom van die Arabiese uitdrukking سعد الأخبية "sa‘d al-’axbiyah", "geluk van die huise (tente)". 

In 2016 het die Internasionale Astronomiese Unie se sternaamwerkgroep (WGSN) die naam "Sadachbia" vir die komponent WDS J22217-0123 Aa goedgekeur omdat hulle eiename aan individuele sterre toegeken het eerder as aan stergroepe. 



</doc>
<doc id="123348" url="https://af.wikipedia.org/wiki?curid=123348" title="Yorkshire terriër">
Yorkshire terriër

Die Yorkshire terriër is 'n klein honderas van die terriërtipe, wat in die 19de eeu in Yorkshire, Engeland, ontwikkel is om rotte in die klerefabrieke te vang. Die hoofkenmerk van die ras is sy maksimumgrootte van 3,2 kg (7 lb), alhoewel sommige meer as dit kan weeg, tot 6,8 kg (15 lb). Dit word in die Speelding Terriërafdeling van die Terriërgroep geplaas deur die Federasie Cynologique Internationale en in die Speeldinggroep of Metgeselgroep deur ander kennelklubs, insluitend die Amerikaanse Kennelklub. As 'n gewilde metgeselhond, is die Yorkshire terriër ook deel van die ontwikkeling van ander rasse, soos die Australiese syagtige terriër. Dit het 'n grys, swart en bruin pels, en die ras se bynaam is "Yorkie".

Die Yorkshire-Terriër (ook genoem 'n "Yorkie") het sy oorsprong in Yorkshire (en aangrensende Lancashire), 'n graafskap in Engeland. In die middel van die 19de eeu, het werkers uit Skotland na Yorkshire gekom op soek na werk en bring met hulle verskillende variëteite van klein terriërs. Die teel van die Yorkshire terriër was hoofsaaklik deur mense—meestal koöperasies in katoen- en wolmeule—in die provinsies van Yorkshire en Lancashire uitgevoer.

Vir volwasse Yorkshire Terriërs word klem geplaas op pelskleur, kwaliteit, en tekstuur. Die hare moet glansend wees, fyn, reguit, en syerig. Tradisioneel word die pels toegelaat om voluit uit te groei, maar moet nooit beweging belemmer nie.

Die lang vag van die Yorkshire Terriër beteken dat die ras 'n gereelde uitborsel benodig.


</doc>
<doc id="123350" url="https://af.wikipedia.org/wiki?curid=123350" title="Skat (ster)">
Skat (ster)

Skat (ook bekend as Delta Aquarii of δ Aqr) is die derde helderste ster in die sterrebeeld Waterdraer (Aquarius) en het ’n skynbare magnitude van 3,3. Dit kan dus met die blote oog gesien word. Dit is sowat 160 ligjare van die Son af geleë.

Skat het ’n sterreklassifikasie van A3 V, en dus ’n massa van sowat twee keer en ’n radius van 2,4 keer dié van die Son. Die helderheid van sy buitenste atmosfeer af is 26 keer die Son s’n, met ’n effektiewe temperatuur van sowat 9 000 K. Dit gee dit die kenmerkende wit skynsel van ’n A-tipe ster. Dit draai teen ’n relatiewe hoë snelheid: sowat 81 km/s.

Skat is versigtig waargeneem om te sien of dit ’n metgesel het, maar niks is gevind nie. Dit het ook nie ’n sterk infrarooistraling wat kan dui op die teenwoordigheid van materiaal wat om die ster sirkel nie. Die ster is moontlik lid van die Groot Beer- bewegende groep, wat ’n geraamde ouderdom van 500 miljoen jaar het.



</doc>
<doc id="123353" url="https://af.wikipedia.org/wiki?curid=123353" title="Epsilon Aquarii">
Epsilon Aquarii

Albali (ook bekend as Epsilon Aquarii of ε Aqr) is ’n ster in die sterrebeeld Waterdraer (Aquarius). Met ’n skynbare magnitude van 3,77 is dit met die blote oog sigbaar. Dit is sowat 208 ligjare van die Son af geleë.

Albali het ’n sterreklassifikasie van A1 V en is dus 'n A-tipe hoofreeksster.

Die ster se Bayer-naam is "Epsilon Aquarii" en sy Flamsteed-naam "2 Aquarii". Die tradisionele naam, "Albali", kom van die Arabiese البالع "albāli‘", "die slukker". Die ster was saam met Mu en Nu Aquarii bekend as "al Bulaʽ" (البلع), "die slukker". 

In 2016 het die Internasionale Astronomiese Unie se sternaamwerkgroep (WGSN) die naam "Albali" vir die ster goedgekeur. 



</doc>
<doc id="123357" url="https://af.wikipedia.org/wiki?curid=123357" title="Kappa Aquarii">
Kappa Aquarii

Kappa Aquarii (afgekort as κ Aqr) is ’n dubbelster in die sterrebeeld Waterdraer (Aquarius). Met ’n skynbare magnitude van 5,03 is dit dofweg met die blote oog sigbaar.

Die twee komponente word Kappa Aquarii A (amptelik bekend as Situla, die stelsel se tradisionele naam) en B genoem.

Die dubbelster is sowat 214 ligjare van die Son af geleë. Die helderste komponent is ’n reusester met ’n sterreklassifikasie van K2 III. Die voorraad waterstof is opgebrand en die ster het gegroei tot 13 keer so groot soos die Son. Die ligsterkte vanaf sy buitenste skil is 60 keer dié van die Son, teen ’n effektiewe temperatuur van 4 581 K. Dit gee die ster die oranje skynsel van ’n K-tipe ster.

Die dowwer metgesel is sowat 98,3 boogsekondes weg en het ’n skynbare magnitude van 8,8.

Die ster se Bayer-naam is "Kappa Aquarii" en sy Flamsteed-naam "63 Aquarii". Die tradisionele naam, "Situla" is ’n Latynse woord wat "emmer" of "waterkruik" beteken. 

In 2016 het die Internasionale Astronomiese Unie se sternaamwerkgroep (WGSN) die amptelike naam "Situla" vir die ster Kappa Aquarii A goedgekeur omdat hulle eiename aan individuele sterre toegeken het eerder as aan stergroepe. 



</doc>
<doc id="123360" url="https://af.wikipedia.org/wiki?curid=123360" title="Nu Aquarii">
Nu Aquarii

Nu Aquarii (afgekort as ν Aqr) is ’n ster in die sterrebeeld Waterdraer (Aquarius). Dit deel die tradisionele naam Albulaan met Mu Aquarii. Dit kom van die Arabiese term "al-bulaān" (ألبولعان), "die twee slukkers". Die ster was saam met ε Aqr (Albali) en μ Aqr (Albulaan) bekend as al Bulaʽ (البلع), die Slukker.

Die ster is sowat 159 ligjare van die Son af geleë en met ’n skynbare magnitude van 4,52 is dit met die blote oog sigbaar.

Teen ’n geraamde ouderdom van 708 miljoen jaar het dit ontwikkel tot ’n reusester met ’n sterreklassifikasie van G8 III. Sy massa is twee keer dié van die Son en sy radius agt keer die Son s'n. Die ligsterkte vanaf sy buitenste atmosfeer is 37 keer dié van die Son, met ’n effektiewe temperatuur van 4 920 K. Dit gee die ster die geel skynsel van ’n G-tipe ster.



</doc>
<doc id="123363" url="https://af.wikipedia.org/wiki?curid=123363" title="Mu Aquarii">
Mu Aquarii

Mu Aquarii (afgekort as μ Aqr) is ’n dubbelster in die sterrebeeld Waterdraer (Aquarius). Dit deel die tradisionele naam Albulaan met Nu Aquarii. Dit kom van die Arabiese term "al-bulaān" (ألبولعان), "die twee slukkers". Die ster was saam met ε Aqr (Albali) en ν Aqr (Albulaan) bekend as al Bulaʽ (البلع), die Slukker.

Die dubbelster is sowat 157 ligjare van die Son af geleë en met ’n skynbare magnitude van 4,7 is dit met die blote oog sigbaar.

Mu Aquarii is ’n spektroskopiese dubbelster met ’n wenteltydperk van 1 566 dae en ’n eksentrisiteit van 0,23. Die gesamentlike spektrum stem ooreen met ’n sterreklassifikasie van A3m – die agtervoegsel "m" dui aan dit het versterkte metaaleienskappe.



</doc>
<doc id="123365" url="https://af.wikipedia.org/wiki?curid=123365" title="Kiewieteiers">
Kiewieteiers

Kiewieteiers ("Adromischus cooperi" (Baker) A.Berger) is 'n vetplantjie wat endemies aan die oostelike Karoo is. Dit word op klipperige hellings aangetref. Op die SANBI-rooilys word dit as 'veilig' (LC) gelys. 

Dit is 'n dwergvetplantjie wat 4,5 cm hoog word. Dit het spreidende takkies wat digbeset is met blare wat 5 cm lank kan word. Hulle is dik en silwergroen tot blou met pers kolle wat hulle effens soos die eiers van kiewiete laat lyk.

Dit word as kamerplantjie gehou. Dit vereis baie lig, temperature van 18 (snags) tot 24 °C (bedags) en 'n vogtigheid van 25-50% 


</doc>
<doc id="123368" url="https://af.wikipedia.org/wiki?curid=123368" title="Fédération Cynologique Internationale">
Fédération Cynologique Internationale

Die Fédération Cynologique Internationale is 'n internasionale federasie van kennelklubs en is gebaseer in Thuin, België. Die oorspronklike organisasie is in 1911 deur lidlande die Duitsland, Oostenryk, België, Frankryk, en Nederland gevorm, maar het tydens die Eerste Wêreldoorlog ophou bestaan. Die organisasie is in 1921 deur Frankryk en België herstig.

Die Fédération Cynologique Internationale is op 22 Mei 1911 deur die volgende lidorganisasies gestig:


</doc>
<doc id="123369" url="https://af.wikipedia.org/wiki?curid=123369" title="Kommadagga">
Kommadagga

Kommadagga is 'n klein nedersetting 28 km wes-noordwes van Riebeek-Oos en 49 km noord van Paterson. Die naam is Khoekhoen wat waarskynlik "osland" of "osheuwel" beteken. Die oorsprong is onseker.

Die Anglikaanse Kerk van St. George, Kommadagga is op die plaas "Three Fountains" geleë.

Geen taal- en bevolkingstatistiek vir Kommadagga is tans aanlyn beskikbaar nie.


</doc>
<doc id="123370" url="https://af.wikipedia.org/wiki?curid=123370" title="Sint Christopher">
Sint Christopher

Sint Christopher (?–251 n.C.; Latyn: "Christophorus"; Grieks: "Χριστόφορος", "Christus-draer") was die man wat Jesus glo oor ’n rivier gedra en daarom die beskermheilige van reisigers geword het. Hy is 'n heilige in die Rooms-Katolieke Kerk en die Oosters-Ortodokse Kerk.

Christopher word as 'n belangrike heilige beskou wat in talle lande en tydperke vereer is (of steeds vereer word). Sy naamdag is 24 Julie (vóór die Tweede Vatikaanse Konsilie val sy naamdag op 25 Julie, maar omdat dit ook die naamdag van die apostel Jacobus is, is St. Christopherdag een dag aangeskuif). In die Ortodokse Kerk val sy feesdag op 9 Mei. In die Oosters-Ortodokse tradisie word hy dikwels as 'n reus met 'n hondekop uitgebeeld.

In die Middeleeue was Christopher een van die "Veertien Noodhelpers" of "Heilige Helpers", wat in 'n noodgeval as groep aangeroep kon word. Hy sou mense teen peste en 'n onvoorsiene dood beskerm (met ander woorde, om te sterwe sonder om die laaste sakramente te ontvang). Vanweë die kort lewensverwagting van mense in daai tyd was afdrukke en beelde van die draer van Christus in die laat Middeleeue op markpleine, in huise en in kerke te vind. Een van hierdie afdrukke (die sogenaamde "Buxheimer Christophorus" in Manchester) dra die opskrif "Christofori faciem die quacumque tueris Illa nempe die morte male non morieris" (Afrikaans: 'Op elke dag wat jy die gelaat van Christopher aanskou, sal jy sekerlik nie 'n kwade dood sterf nie').

Sint Christopher is die beskermheilige van reisigers, almal wat die pad aandurf, skrynwerkers, skilders, pelgrims, vrugtehandelaars, boekbinders, skatgrawers, boogskutters, hoedemakers, tuiniers en kinders. Hy beskerm mense teen besmetlike siektes, onverwagte dood, die pes, droogte, onweer, hael, watersnood, vuurrampe, oogsiektes en selfs tandpyn.

Die enige St. Christopher-katedraal ter wêreld is in die stad Roermond, waar 'n beeld van hom met Christus op sy skouer die katedraal versier. In die stad Schagen is 'n St. Christopherkerk. Die kerk is deur A. Tepe ontwerp en in 1883 gebou.


</doc>
<doc id="123378" url="https://af.wikipedia.org/wiki?curid=123378" title="Brosbrood">
Brosbrood

Brosbrood is 'n tradisionele Skotse koekie wat met een deel wit suiker, twee dele botter en drie dele meel gemaak word. Ander bestanddele soos gemaalde rys of mielieblom word soms bygevoeg om die tekstuur te verander.

Die eerste brosbrood was die Middeleeuse "koekiesbrood". Broodbakkers het die oorblywende deeg van die broodmaakproses teen 'n lae temperatuur in 'n oond uitgedroog totdat dit beskuit geword het. Die Engelse woord "biscuit" beteken "twee keer gebak". Die gis in die brooddeeg is mettertyd met botter vervang om brosbrood te maak.


</doc>
<doc id="123379" url="https://af.wikipedia.org/wiki?curid=123379" title="Aliwal-Noord-warmbron">
Aliwal-Noord-warmbron

Die warmwaterbron by Aliwal-Noord in die Oos-Kaap is een van die bekendste gesondheidsoorde in die land.

Die bron lê 3 km buite die dorp, 1341 m bo seespieёl, ontspring op 'n diepte van 1280 m en lewer 3 800 000 liter water teen 'n temperatuur van 36,9°C. By die bron is vakansiehuisies en 'n woonwapark. Bokant die twee oë van die fontein is daar vlotte sodat siekes die onbesoedelde bronwater, wat besonder hoë vlakke van die seldsame element litium bevat, kan benut. In die verlede was die bron ook bekend om sy modderkuur.

Algemeen word aanvaar dat Pieter Jacobus de Wet die bron op sy plaas Buffelsvallei ontdek het. Voortrekkers van die geselskappe onder Piet Retief en Piet Uys het die bron besoek. De Wet het 'n koringmeul deur die warm water laat aandryf. In die middel van die 19de eeu het die bron wye belangstelling geniet en is die dorp gestig. Veral na die ontdekking van diamante en goud in die binneland het baie besoekers hierheen gekom. In die 1960’s is die geriewe gemoderniseer en was die besoekerstal selfs soms 250 000 per jaar. Jare lank is die metaangas wat die bron vrystel, opgevang en vir verwarming gebruik.

Die warmbron en ontspanningsoord "Aliwal Spa" is geleë in die munisipale gebied. Van 2010–2014 was die eens gewilde oord se swembaddens en terrein gesluit vir opknappings deur die destydse munisipaliteit, maar is weer in 2015 oopgestel vir die algemene publiek.

Die bronne en spa word besit en bestuur deur die Walter Sisulu Munisipaliteit en is die hele jaar oop. Die toegangshek is by .



</doc>
<doc id="123380" url="https://af.wikipedia.org/wiki?curid=123380" title="Bloubaardbekkie">
Bloubaardbekkie

Die Bloubaardbekkie ("Nemesia barbata") is 'n plantjie wat endemies is aan die provinsies Noord- en Wes-Kaap van Suid-Afrika van Kamiesberg tot Riversdale. Op die SANBI-rooilys word dit as 'veilig' (LC) gelys. 

Hierdie kruidagtige plant word tot 30 cm hoog. Die teenoorstandige blare het getande rande. Sy leeubekblomme is wit en blou. Dit kom op renosterveldvlaktes en teen hellings voor. Renosterveld word nou net in klein geïsoleerde fragmente aangetref en hierdie spesie is kenmerkend daaraan. Die genetiese verskeidenheid van die spesie is taamlik groot. Dit word nogtans nie deur die fragmentasie negatief beïnvloed nie.


</doc>
<doc id="123387" url="https://af.wikipedia.org/wiki?curid=123387" title="Weeskindertjies (plant)">
Weeskindertjies (plant)

Weeskindertjies ("Nemesia cheiranthus" E.Mey. ex Benth.) is 'n plant wat endemies aan Suid-Afrika is. Dit kom in die noorde van die provinsie Wes-Kaap en die aangrensende dele van die Noord-Kaap voor (Namakwaland). Dit word op die SANBI-rooilys as 'veilig' (LC) gelys.

Dit is 'n eenjarige en taamlik kort, kruidagtige plant van 30 cm hoog wat ook in Engelse tuine geplant word omdat dit mooi en taamlik uitsonderlike geelwit blommetjies dra, waarvan die boonste blomblaadjies soos kloutjies lyk. Dit verklaar die wetenskaplike naam "cheiranthus": "cheir" = hand en "anthos" =blom in Grieks. 

Die basis van die blombare het 'n pers kol wat insekte lok en aandui waar hulle die nektar kan vind. 


</doc>
<doc id="123393" url="https://af.wikipedia.org/wiki?curid=123393" title="Weeskindertjies">
Weeskindertjies


</doc>
<doc id="123395" url="https://af.wikipedia.org/wiki?curid=123395" title="Spirit (Depeche Mode-album)">
Spirit (Depeche Mode-album)

Spirit is die veertiende ateljee-album van die Engelse musiekgroep Depeche Mode en is op 17 Maart 2017 deur "Columbia Records" vrygestel. Dit is voorafgegaan deur die enkelsnit "Where's the Revolution". Spirit is die tweede album van die groep onder Columbia. Die album is saam met die nuwe vervaardiger James Ford opgeneem.

 


</doc>
<doc id="123398" url="https://af.wikipedia.org/wiki?curid=123398" title="Bear's Den">
Bear's Den

Bear's Den is 'n Britse folk-rockgroep uit Londen. Die groep is in 2012 gestig en bestaan uit Andrew Davie en Kevin Jones. Joey Haynes het die groep vroeg in 2016 verlaat. Vir hul 2016/2017-toer in Europa en Noord-Amerika word Joey Haynes vervang deur die Nederlandse kunstenaar Christof van der Ven, nie as 'n amptelike lid nie, maar as sessiemusikant.

Bear's Den het twee ateljee-albums vrygestel: "Islands" in 2014, en hul tweede ateljee-album "Red Earth & Pouring Rain" in 2016. "Islands" het op nommer nege-en-negentig op die Britse albums-parade bereik. Die groep het ook twee EP's: "Agape" (2013) en "Without/Within" (2013) uitgereik.

Die groep is genomineer vir verskeie musiektoekennings gedurende hul loopbaan. Die liedjie "Above the Clouds of Pompeii" is in 2015 genomineer vir die Ivor Novello-prys. Die groep het twee nominasies by die "UK Americana Awards" in 2016 ontvang, kunstenaar van die jaar en liedjie van die jaar vir "Agape".


</doc>
<doc id="123399" url="https://af.wikipedia.org/wiki?curid=123399" title="They Stood Up for Love">
They Stood Up for Love

They Stood Up for Love is 'n liedjie deur die alternatiewe rockgroep Live, wat as die derde en finale enkelsnit uit hul 1999-album, "The Distance to Here", vrygestel is. Dit het nommer een op die Belgiese enkelsnit-treffersparade bereik.


</doc>
<doc id="123402" url="https://af.wikipedia.org/wiki?curid=123402" title="Perdefroetang">
Perdefroetang

Die perdefroetang ("Romulea rosea" (L.) Eckl.) is 'n plantjie wat endemies aan die Suid-Afrikaanse provinsies Wes-Kaap en Oos-Kaap is. Dit is 'n geofiet. Op die SANBI-rooilys is dit as 'veilig' (LC) gelys.

SANBI onderskei vyf subspesies:

Hierdie plantjie is een van die froetangs of knikkertjies van die genus "Romulea". Dit het 3-6 baie smal blare wat taamlik styf en tot 15 cm lank is. Die blomme is pienk tot pers en stingelloos. Hulle het 'n geel hart. Dit kom in fynbos en renosterveld voor teen sanderige kleihellings en -vlaktes. Die vrugte is eetbaar.


</doc>
<doc id="123405" url="https://af.wikipedia.org/wiki?curid=123405" title="Papegaaibek-padloper">
Papegaaibek-padloper

Die papegaaibek-padloper ("Homopus areolatus") is een van die kleinste skilpadjies. Dit kom in renosterveld in Suid-Afrika voor.

Wyfies is gewoonlik effens groter as die mannetjies en hulle kleure is helderder. Die mannetjies het 'n skerp papegaai-agtige bek waarmee hulle veg. Hulle kan mekaar taamlik verwond. Die wyfies kan tot 300 g word, die mannetjies net die helfte. Hulle broeisels word in die winter tot laat somer gelê en bestaan uit 1-4 eiers wat in 90-300 dae kan uitbroei. Kraaie en honde is hul grootste vyande.


</doc>
<doc id="123406" url="https://af.wikipedia.org/wiki?curid=123406" title="Moser (glasvervaardiger)">
Moser (glasvervaardiger)

Moser a.s. is 'n Tsjeggiese glasvervaardiger wat in 1857 deur die Oostenrykse entrepreneur Ludwig Moser (1833–1916) gestig en in Karlovy Vary (vroeër Karlsbad, Oostenryk-Hongarye) gesetel is. Met sy handvervaardigde dekoratiewe glasware het Moser, wat in 1873 oor filiale in New York, Londen, Parys en Sint Petersburg beskik het, reeds vroeg wêreldfaam geniet en is vandag steeds een van die mees prestigieuse Tsjeggiese handelsmerke. Moser se dekoratiewe glaskuns word onder die mees versamelde 20ste eeuse glasvoorwerpe gereken So is 'n hele museum in Karlovy Vary aan die glasblasery se kuns gewy.


</doc>
<doc id="123412" url="https://af.wikipedia.org/wiki?curid=123412" title="Beeskaroo">
Beeskaroo

Die beeskaroo ("Pentzia punctata" Harv.) is 'n plant endemies aan Suid-Afrika. Dit kom veral in die suidelike Nama-Karoo in die provinsies Noord-, Oos- en Wes-Kaap voor en is op die SANBI-rooilys as 'veilig' (LC) gelys.

Die plant is 'n veelvertakte spreidende struikie. Die blare word op 'n stingel gedra; hulle is donserig of onbehaard en het 2-3 pare pinnae.

Navorsing op die Tafelberg naby Middelburg, Oos-Kaap () het aangetoon dat die oop geel blommetjies van hierdie spesie die volopste besoek van bestuiwende insekte ontvang het. Hierdie streek lê in die somerreënvalgebied op 1150 tot 1649 m hoogte en ontvang ongeveer 341 mm reën per jaar. "P. punctata" is die volopste blom op die mesa se noordoostelike helling (80% van die waarnemings) en dit word deur 'n groot verskeidenheid insekte besoek.


</doc>
<doc id="123414" url="https://af.wikipedia.org/wiki?curid=123414" title="Heather Clark">
Heather Clark

Heather Clark (1972-) is ’n Suid-Afrikaanse branderplankryer. Sy wen die Hawaiïese Drievoudige Kroon in 2001 die was teen die einde van 2003 3de op die wêreldranglys vir vroulike branderplankryers. In 2009 en 2010 wen sy die goue medalje by die Wêreldmeesterbranderplank-kampioenskap en in 2011 kom sy tweede in dié kompetisie.

In 2001 verskyn sy in 'n dokumentêre film oor vroulike branderplankryers, genaamd "7 Girls". Die dokumentêr volg Layne Beachley, Serena Brooke, Heather Clark, Megan Abubo, Rochelle Ballard, Keala Kennelly en Sofia Mulanovich rondom die Stille Oseaan terwyl hulle Hawaii, Fidji, Tahiti en Indonesië besoek. Die 40 minuut lange program handel oor hulle entoesiasme vir die sport, sin vir humor en hul respek vir die natuur.

Sy is op 22 Oktober 2009 ernstig beseer toe 'n dronk bestuurder haar motorvoertuig tref, maar kon haar sportloopbaan die opeenvolgende jaar voortsit.



</doc>
<doc id="123415" url="https://af.wikipedia.org/wiki?curid=123415" title="Peter Clarke">
Peter Clarke

Peter Clarke (1929–2014) was ’n selfgeskoolde Suid-Afrikaane kunstenaar, skrywer en digter. Hy is veral bekend vir sy grafiese werk, meestal landskappe van die Kaapse Vlakte en Tesselaarsdal. Hy het sterk sosiale kommentaar op die Apartheidstelsel gelewer, soos dit veral bruin mense geraak het. Sy werk is met verskeie internasionale toekennings bekroon.

Clarke is op 2 Junie 1929 in Simonstad gebore. In 1972 is hulle onder die Groepsgebiedewet gedwing om na Ocean View te trek. Hy verlaat die hoërskool in 1944, waarna hy tot 1956 op die dokke werk. Daarna neem hy 'n drie maande lange vakansie na Tesselaarsdal, 'n klein boerderye-dorpie naby Caledon in die Suidwes-Kaap, waar hy sy artistieke loopbaan begin.

Hy hou sy eerste solo-uitstalling in 1957. Sy lewenslange vriend, die digter James Matthews, het hom hiermee help. Uiteindelik sou hy meer as 70 solo-uitstallings in Suid-Afrika, Nigerië, Kenia, Australië, VSA, Noorweë, Israel, Oostenryk en die Verenigde Koninkryk hou. Hy het ook talle groepskoue in Suid-Afrika en lande soos Joego-Slawië, Duitsland, Brasilië, Italië, Argentinië, Botswana, Japan, Switserland en Frankryk besoek.

Hy het in totaal ses internasionale sowel as ses nasionale toekennings vir sy kuns en skryfwerk ontvang. In 2005 is die Orde van Ikhamanga (silwer) deur pres. Thabo Mbeki aan hom toegeken.

Clarke is op 13 April 2014 in Ocean View oorlede. Hy was 84 jaar oud.


</doc>
<doc id="123416" url="https://af.wikipedia.org/wiki?curid=123416" title="Jeremy Clarkson">
Jeremy Clarkson

Jeremy Clarkson (1960-) is ’n Britse joernalis en TV-aanbieder. Hy is veral bekend vir die program "Top Gear", waarin die werkverrigting van motors toets. Hy is ook bekend vir sy sterk, allermins politiek korrekte menings.

Hy bied van 1988 tot 2001 die program "Top Gear" vir die BBC aan. Dit word van 2002 tot 2015 opgevolg met 'n gelyknamige program in 'n nuwe formaat. In 2015 is aangekondig dat die BBC nie weer sy kontrak gaan verleng nie. Clarkson het na bewering vir Oisin Tymon ('n vervaardiger van die program) geslaan, wat hiertoe aanleiding gegee het. Chris Evans het vervolgens die aanbieder van die program geword. In Augustus 2015 is aangekondig dat Clarkson saam met James May en Richard Hammond die program "The Grand Tour" vir Amazon se TV-afdeling gaan aanbied.

Jeremy Charles Robert Clarkson is op 11 April 1960 in Doncaster in Engeland gebore. In 1977 het sy oupa hom 'n toetsrit in sy R-tipe Bentley gegee, wat sy liefde vir motors aangevuur het. Ná sy opleiding as verslaggewer besluit hy om oor motorkarre te skryf, en begin hy die "Motoring Press Agency" in 1984. Daarna het hy vir talle motortydskrifte geskryf en was hy van 1986 tot 1993 'n rubriekskrywer vir "Performance Car" gewees. Hy het ook weeklikse bydraes vir koerante soos "The Sun", "UK Daily" en "The Sunday Times" gelewer.

In 1993 bied Clarkson die programme "Star Cars" en "Motorworld" aan. Daarna bied hy in Januarie 1998 die program "Jeremy Clarkson’s Extreme Machines" en in 2000 "Clarkson’s Car Years" aan. Hy was ook op 'n keer 'n gas op die program "What not to wear" gewees, waarin sy klerekeuse deur Trinny en Susannah afgekraak is.

Jeremy woon in Chipping Norton in die Cotswolds met sy tweede vrou Frances Cain en hul drie kinders, Emily, Finlo en Katya. Hy het ook 'n herehuis op die eiland Man. Op 5 Mei 2014 maak beide bekend dat hulle na 'n huwelik van 21 jaar gaan skei.



</doc>
<doc id="123419" url="https://af.wikipedia.org/wiki?curid=123419" title="Cleft Peak">
Cleft Peak

Cleft Peak is ’n bergpiek in die Drakensberg in KwaZulu-Natal. Dit is deel van die Drakensberg-platorand wat die grens tussen Suid-Afrika en Lesotho vorm. Cleft Peak is die tweede hoogste piek in die noordelike deel van die gebied, ná Mont-aux-Sources, wat enkele meters hoër is.

Die maklikste staproetes is vanaf Mlabonjavalei en die Orrelpypspas. Dit is steil bergop tot op die platorand, waarna daar oor heuwels op en af tot by die piek gestap kan word.



</doc>
<doc id="123420" url="https://af.wikipedia.org/wiki?curid=123420" title="Jack Russell-terriër">
Jack Russell-terriër

Die Jack Russell-terriër is 'n hond, 'n klein terriër wat sy oorsprong in vosjag het. Dit is hoofsaaklik wit oor die lyf met gladde, growwe of gebroke bedekking, maar kan ook enige kleur wees.

Die Jack Russell is 'n energieke ras wat staatmaak op 'n hoë vlak van oefening en stimulasie en is relatief vry van ernstige gesondheidsklagtes. Die ras is oorspronglik in die vroeë 19de eeu geteel deur eerwaarde John Russell, van wie die ras sy naam kry. Die Jack Russell het 'n soortgelyke oorsprong as die moderne foksterriër. Dit het verskeie veranderinge oor die jare ondergaan, in ooreenstem met verskillende gebruike en rasstandaarde deur kennelklubs gestel. Erkenning deur kennelklubs vir die Jack Russell-ras is teengestaan deur die ras se ouer samelewings – wat gelei het tot die teel en erkenning van die "Parson Russell" terrier. Jack Russells verskyn baie keer in film, televisie, en druk - met verskeie historiese honde as akteurs.

Verskeie rasklubs ontstaan in die Verenigde Koninkryk gedurende die 1970's ter bevordering van die ras, insluitend die Jack Russell-klub van Groot-Brittanje (JRTCGB) en die Suid-Oos-Jack Russell-Terriër-klub (SEJRTC). 


</doc>
<doc id="123422" url="https://af.wikipedia.org/wiki?curid=123422" title="Aversieterapie">
Aversieterapie

Aversieterapie is 'n sielkundige behandeling waar die pasiënt aan 'n stimulus blootgestel word terwyl hy of sy een of ander vorm van ongemak ervaar. Hierdie kondisionering is daarop gemik om 'n assosiasie tussen die stimulus en die onaangename sensasie te skep ten einde die geteikende (soms kompulsiewe) gedrag te onderdruk.

Aversieterapie kan baie vorms aanneem: 'n middel met 'n slegte smaak kan byvoorbeeld op naels geverf word om naelbytery te ontmoedig, die toediening van 'n braakmiddel kan met die ervaring van alkohol gekombineer word; of gedrag kan deur elektriese skokke (van gemiddelde tot hoër intensiteite) gepaard gegaan word.

Die vernaamste gebruik van aversieterapie is vir die behandeling van alkohol- en ander dwelmverslawings. Hierdie vorm van behandeling word sedert 1932 toegepas. Die behandeling word in die "Principles of Addiction Medicine" bespreek wat in 2003 deur die American Society of Addiction Medicine gepubliseer is.

'n Meer informele toepassing deur lede van die selfhelpgemeenskap vir klein gedragsprobleme behels die gebruik van 'n rekkie; die gebruiker skiet die rekkie teen sy/haar pols terwyl die ongewenste gedrag uitgevoer word in 'n poging om 'n onaangename assosiasie te skep en die gedragspatroon uiteindelik te verbreek.

Daar is hoofsaaklik twee soorte medikasieterapieë wat vir aversie gebruik word, naamlik Antidipsotropiese en Effekveranderende agente. 'n Sterk presedent van die suksesvolle uitwerking van aversieterapie word met Naltrexne en Disulfiram geïdentifiseer. Hierdie ensieme is verantwoordelik vir 'n gedeelte van die metabolisme van alkohol, en wanneer dit geïnhibeer word, ervaar die gebruiker amper onmiddellik ná drankinname erge babelaaseffekte. wat 'n onaangename assosiasie met 'n chemiese afhanklikheid bevorder. Die meeste pasiënte vermy alkohol egter nadat hulle die middel ingeneem het, want hulle is bewus van die negatiewe uitwerking; hulle gebruik dit eerder om die drang na alkohol teë te werk terwyl hulle ander hanteringsvaardighede ontwikkel en hoop dat die begeerte na alkohol mettertyd sal verdwyn omdat dit nie versterk word nie. Vorige studies het getoon dat die meeste gebruikers van Antabuse verligting ervaar: "Pasiënte wat voorheen nie van die een besoek tot die volgende kon nugter bly nie, kon daarin slaag om baie maande sonder alkohol te bly."
Meer onlangse studies het aversie met "Minnesota Model"-programme vergelyk en bevind dat pasiënte wat op 17 basislyneienskappe ooreenkom, teen 6 en 12 maande se terapie 'n hoër onthoudingskoers gehad het.
Tradisionele aversieterapie, waar óf chemiese aversie óf elektriese aversie toegepas is, is hoofsaaklik deur aversie-uitbeeldings vervang, 'n tegniek wat as koverte sensitisering bekendstaan. Koverte sensitisering of koverte kondisionering behels dat sterk gedagtebeelde opgeroep word om assosiasies met ongewenste gewoontes te skep. Alhoewel die effektiwiteit van koverte kondisionering met dié van meer heersende tegnieke in aversieterapie vergelyk kan word, word hierdie behandelings soms met ander gekombineer om 'n individu se kans op sukses te verhoog.

Daar was 'n noemenswaardige verbetering onder veral sigaretrokers met die toepassing van elektriese aversietegnieke. Verdere longitudinale studies het hierdie effek herhaal en onthoudingperiodes van minstens 15 maande ná die studie is aangeteken. Die toets het 5 dae se elektriese aversieterapie behels.

As verslawingsmiddel toon nikotien 'n besondere sensitiwiteit vir elektriese aversieterapie, veral vergeleke met tradisionele beëindigingsmetodes. Daarbenewens het soortgelyke toetse (van slegs 5 dae) onder chroniese daggarokers hoër onthoudingskoerse getoon; tot 85% van proefpersone het 15 maande ná die studie onthoudend gebly.

Braakwekkende terapie en faradiese aversieterapie word gebruik om 'n aversie vir kokaïenafhanklikheid teweeg te bring .

Baie mense worstel met onbewuste of kompulsiewe gewoontes soos chroniese naelbyt, hare-uittrek (trigotillomanie), of krap (algemeen geassosieer met vorms van obsessief-kompulsiewe steurings sowel as trigotillomanie). Die effekte van hierdie gewoontes word deur 'n gebrekkige bewustheid vererger, aangesien die individu dikwels nie bewustelik besluit om die spesifieke gedrag te beoefen nie, in teenstelling met dwelm- of alkoholverwante steurings.

'n Relevante studie onder chroniese naelbyters het die uitwerking van elektriese stimulus, bitter middels (wat op die naels aangewend word) en 'n plasebo in die teëwerking van naelbytery ondersoek. Die assosiasie van naelbyt met 'n elektriese stimulus óf 'n bitter middel het soortgelyke vlakke van gewoontevermindering getoon, met meer as 80% van subjekte wat merkwaardige stakingskoerse van tot 3 maande ná die studie getoon het. 'n Soortgelyke studie aan die UCLA-kampus wat die uitwerking van elektriese stimulus-kondisionering op slegs naelbyt ondersoek het, het soortgelyke vinnige en blywende resultate getoon, met amper helfte van die subjekte wat reeds op die eerste dag van behandeling gestaak het, terwyl die meerderheid binne 5 dae met die gewoonte opgehou het.

Daar is nog nie genoeg navorsing in gevalle van trigotillomanie gedoen nie, maar voorlopige gevalgebaseerde data toon belowende resultate vir aversieterapie, spesifiek vir elektriese aversie.

Ook by gevalle kenmerkend van obsessiewe kompulsiewe rituele, is elektriese stimulus suksesvol gebruik om 'n onaangename assosiasie met die ongewenste gedrag te skep.


</doc>
<doc id="123426" url="https://af.wikipedia.org/wiki?curid=123426" title="Claremont, Pretoria">
Claremont, Pretoria

Claremont is 'n woonbuurt in die noordweste van Pretoria in Suid-Afrika. Dit is in die noorde van die Gauteng-provinsie geleë en val onder beheer van die Stad Tshwane Metropolitaanse Munisipaliteit.



</doc>
<doc id="123427" url="https://af.wikipedia.org/wiki?curid=123427" title="Dorandia">
Dorandia

Dorandia is 'n woonbuurte aan die noordekant van Pretoria in Suid-Afrika. Dit is in die noorde van die Gauteng-provinsie geleë en is onder beheer van die Stad Tshwane Metropolitaanse Munisipaliteit. Sy buurvoorstede is Pretoria-Noord, Karenpark en Amandasig.



</doc>
<doc id="123428" url="https://af.wikipedia.org/wiki?curid=123428" title="Clearwater Flyfishing Estate">
Clearwater Flyfishing Estate

Clearwater Flyfishing Estate is 'n klein woonbuurt van Pretoria, Suid-Afrika. Dit is net suid van Rietvalleirand geleë.


</doc>
<doc id="123429" url="https://af.wikipedia.org/wiki?curid=123429" title="Fortina Landbouhoewes">
Fortina Landbouhoewes

Fortina Landbouhoewes is hoewes wes van Pretoria, Suid-Afrika. Dit is suidwes van Akasia geleë.


</doc>
<doc id="123430" url="https://af.wikipedia.org/wiki?curid=123430" title="Krauseville Hoewes">
Krauseville Hoewes

Krauseville Hoewes is 'n woongebied en kleinhoewes wes van Pretoria, Suid-Afrika. Dit is noord van Atteridgeville en suidwes van Akasia in die Moot geleë.


</doc>
<doc id="123431" url="https://af.wikipedia.org/wiki?curid=123431" title="Curtiss P-36 Hawk">
Curtiss P-36 Hawk

Die Curtiss P-36 Hawk was 'n vegvliegtuig wat deur die "United States Army Air Forces" gebruik was voor en tydens die Tweede Wêreldoorlog. Hierdie vliegtuig is die tweede geslag "Curtiss" vliegtuig. Ontwikkeling van die vliegtuig het in 1934 begin en die eerste prototipe het in Mei 1935 sy nooiensvlug voltooi. Dit was 'n gevorderde ontwerp vir sy tyd met 'n toe kajuit en intrekbare onderstel. Die vliegtuig het die "United States Army Air Forces" so beïndruk dat hulle onmiddellik 210 vliegtuie bestel het. Dit was die grootste vredestyd bestelling vir vegter ooit deur die "USAAF". Aflewering van die vliegtuig het in April 1938 begin maar teen die tyd dat die Tweede Wêreldoorlog uitbreek in Desember 1941 was die vliegtuig as verouderd beskou. Sommige van hulle was wel betrokke in aksie teen Japan. Die P-36A was die hoofvegter in Hawai tydens die Slag van Pearl Harbor.

Die vliegtuig is as die H75 uitgevoer na Frankryk waar hulle in aksie was voor die val van Frankryk in 1940. Een van die "Armée de l'Air" se P-36 het die eerste Duitse vliegtuig vir Frankryk afgeskiet. Na die val Frankryk is die meeste P-36's na Brittanje oorgeplaas waar hulle as die "Mohawks" bekend gestaan het. Duitsland het ook 'n paar van die P-36's in beslag geneem en dit aan Finland gegee (Finland was op daardie stadium gewikkel in die Winteroorlog) nadat hulle dit vir vegvliegtuig opleiding gebruik het. Daar was ook nog 100 "Mohawk's" direk afgelewer aan Brittanje tussen Julie en Desember 1940. Sommiges was oorgeplaas na die Midde Ooste en Indië. Op een stadium was die hele noordoos Indië behartig deur agt "Curtiss P-36 Hawk's". Die laaste Britse Eskader wat die P-36 gebruik het was 155 Eskader wat hulle tot in Januarie 1944 gebruik het.

Die "Curtiss P-36 Hawk" was ook verskaf aan die Noorweege Lugmag, Nederland en die destydse Persië. Vichy-Frankryk en Peru het ook die vliegtuig bedryf. In 1937 het die vervaardigers die "Hawk 75", 'n eenvoudiger model ontwikkel vir uitvoere na China, die destydse Siam en Argentinië.




</doc>
<doc id="123432" url="https://af.wikipedia.org/wiki?curid=123432" title="Hornsoord Landbouhoewes">
Hornsoord Landbouhoewes

Hornsoord Landbouhoewes is 'n nuwe voorstad en kleinhoewes wes van Pretoria, Suid-Afrika. Dit is wes van Booysens in die rigting van die Hartbeespoortdam geleë.

Die naam is aflei van Hornsnek, 'n pad wat reeds sedert die 1950's hier deurgaan.


</doc>
<doc id="123433" url="https://af.wikipedia.org/wiki?curid=123433" title="Lady Selborne, Pretoria">
Lady Selborne, Pretoria

Lady Selborne is 'n voorstad in die weste van Pretoria, Suid-Afrika. Dit is wes van Mountain View en teenaan die snelweg geleë.


</doc>
<doc id="123435" url="https://af.wikipedia.org/wiki?curid=123435" title="Magaliesmoot">
Magaliesmoot

Magaliesmoot is 'n voorstad en kleinhoewes van Pretoria, Suid-Afrika. Dit is oos van Kameeldrif-Wes en net noord van Van Der Hoffweg geleë.


</doc>
<doc id="123436" url="https://af.wikipedia.org/wiki?curid=123436" title="Montana Hoewes">
Montana Hoewes

Montana Hoewes is 'n voorstad van Pretoria, Suid-Afrika. Dit is net suidoos van Montana en teenaan die N1 (na Limpopo) geleë.


</doc>
<doc id="123437" url="https://af.wikipedia.org/wiki?curid=123437" title="Montana Tuine">
Montana Tuine

Montana Tuine is 'n voorstad van Pretoria, Suid-Afrika. Dit is net oos van Montana en teenaan die N1 (na Limpopo) geleë.


</doc>
<doc id="123438" url="https://af.wikipedia.org/wiki?curid=123438" title="Mooikloofrif">
Mooikloofrif

Mooikloofrif is 'n voorstad in die verre-suidooste van Pretoria, Suid-Afrika.


</doc>
<doc id="123439" url="https://af.wikipedia.org/wiki?curid=123439" title="Loftus Stadium">
Loftus Stadium

Loftus Stadium is 'n woongebied in die nabye ooste van Pretoria, Suid-Afrika. Dit behels die Loftus Versfeld-stadion en die Afrikaanse Hoër Seunskool en ander hoërskole wat in 'n driehoek tussen Arcadia, Sunnyside en Hillcrest, aangrensend tot die Universiteit van Pretoria geleë is.


</doc>
<doc id="123442" url="https://af.wikipedia.org/wiki?curid=123442" title="Alpha Arae">
Alpha Arae

Alpha Arae (α Arae, afgekort as Alpha Ara of α Ara) is die tweede helderste ster in die suidelike sterrebeeld Altaar (Ara). Met ’n gemiddelde skynbare magnitude van 2,93 is dit in die Suidelike Halfrond redelik sigbaar met die blote oog. Die ster is sowat 270 ligjare van die Son af. Die visuele magnitude verminder met 0,1 magnitude vanweë die absorpsie en verspreiding van straling deur gas en stof.

Alpha Arae het ’n sterreklassifikasie van B2 Vne, wat aandui dit is ’n massiewe B-tipe hoofreeksster. Die "n" in die agtervoegsel dui daarop dat die absorpsielyne in die ster se spektrum uitgesprei en newelagtig lyk vanweë die Doppler-effek van ’n vinnige rotasie. Die rotasiesnelheid word so hoog geraam as . Meilland et al. (2007) raam die pole van die ster lê teen ’n hoek van 55° met die waarnemingslyn, en dit gee ’n ekwatoriale asimutsnelheid van . Dit is naby die kritieke snelheid waar die ster sal begin uitmekaarval. Die vinnige rotasie veroorsaak ’n duidelike ewenaarbult van sowat 2,4-2,7 keer die poolradius.

Die "e" in die klassifikasie dui daarop dit is ’n Be-ster. Dit beteken emissielyne kan in die ster se spektrum gesien word wat kom van ’n skyf materiaal wat uit die ster skiet vanweë die vinnige rotasie. In 2003 en 2005 is Alpha Arae deur infrarooi-interferometrie waargeneem. Die resultate, wat in 2005 en 2007 gepubliseer is, dui skynbaar daarop dat Alpha Arae omring word deur ’n digte ekwatoriale skyf materiaal en dat dit massa by die pole verloor as gevolg van ’n poolwind met ’n terminale snelheid van sowat 1 000 km/s. Daar is ook moontlike bewyse dat Alpha Arae op 0,7 AE omsirkel word deur ’n metgesel-ster.

Die ster se massa is sowat 9,6 keer dié van die Son, en sy radius gemiddeld 4,5 keer die Son s'n. Dit is 5 800 keer so helder as die Son; sy oppervlaktemperatuur is 18 044 K. Dié hitte gee Alpha Arae die blouwit skynsel van ’n B-tipe ster. Dit is ’n veranderlike ster met ’n magnitude wat tussen 2,76 en 2,9 wissel.

Alpha Arae het ’n visuele metgesel, CCDM J17318-4953B, wat sowat 50 boogsekondes van hom af lê teen ’n posisiehoek van 168°, met ’n skynbare magnitude van sowat 11. Dit lyk of die twee sterre per toeval naby mekaar voorkom en nie werklik naby mekaar in die ruimte is nie.



</doc>
<doc id="123443" url="https://af.wikipedia.org/wiki?curid=123443" title="Pretoriuspark">
Pretoriuspark

Pretoriuspark is 'n baie klein voorstad in die verre-ooste van Pretoria in Gauteng, Suid-Afrika. Dit is geleë tussen die buurte Garsfontein aan die noordekant en Moreletapark aan die suidwestekant.


</doc>
<doc id="123444" url="https://af.wikipedia.org/wiki?curid=123444" title="Nieuw-Muckleneuk">
Nieuw-Muckleneuk

Nieuw-Muckleneuk is 'n gevestigde voorstad in die ooste van Pretoria in Gauteng, Suid-Afrika. Dit is geleë tussen die buurte Groenkloof en Brooklyn.


</doc>
<doc id="123445" url="https://af.wikipedia.org/wiki?curid=123445" title="Philip Nelpark">
Philip Nelpark

Philip Nelpark is 'n voorstad in die nabye weste van Pretoria in Gauteng, Suid-Afrika. Dit is geleë tussen 
Pretoria-Wes en Pretoria Tuine.


</doc>
<doc id="123446" url="https://af.wikipedia.org/wiki?curid=123446" title="Beta Arae">
Beta Arae

Beta Arae (afgekort as β Ara) is met ’n skynbare magnitude van 2,8 die helderste ster in die suidelike sterrebeeld Altaar (Ara). Dit is sowat 650 ligjare van die Son af.

Die ster het ’n sterreklassifikasie van K3 Ib-IIa met die ligsterkteklas "Ib-IIa", wat daarop dui dit is halfpad tussen ’n helder reus (IIa) en ’n superreus (Ib). Dit is twee van die evolusionêre stadiums waardeur ’n ster met ’n groot massa gaan nadat dit al die waterstof in sy kern opgebruik het. Beta Arae het ’n oppervlaktemperatuur van 4 200 K, wat meebring dat dit die oranje skynsel van ’n K-tipe ster het.

Dit lyk of hierdie vergrote ster stadig roteer teen ’n snelheid van sowat . Sy hoeveelheid elemente swaarder as waterstof en helium, wat sterrekundiges metale noem, is drie keer so groot as in die Son.



</doc>
<doc id="123448" url="https://af.wikipedia.org/wiki?curid=123448" title="Delta Arae">
Delta Arae

Delta Arae (δ Arae, afgekort as Delta Ara of δ Ara) is ’n dubbelster in die suidelike sterrebeeld Altaar (Ara). Dit het ’n skynbare magnitude van 3,62 en is met die blote oog sigbaar. Die ster is sowat 198 ligjare van die Son af.

Delta Arae is ’n swaar B-tipe hoofreeksster met ’n sterreklassifikasie van B8 Vn. Die "n" in die agtervoegsel dui daarop dit het absorpsielyne wat uitgesprei is omdat die ster vinnig roteer. Dit het ’n rotasiesnelheid van 255 km/s, wat aanleiding gee tot ’n ewenaarbult met ’n radius van 13% groter as die poolradius. Delta Arae het ’n G-tipe metgesel-ster met ’n magnitude van 9,5 wat dalk ’n dubbelsterstelsel vorm.

Daar is ook ’n optiese metgesel met ’n skynbare magnitude van 12 wat 47,4 boogsekondes ver lê.



</doc>
<doc id="123453" url="https://af.wikipedia.org/wiki?curid=123453" title="Goeiekaroo">
Goeiekaroo

Die goeiekaroo("Pentzia incana") is 'n plant wat inheems aan Suid-Afrika en Namibië is. Dit kom wydverbreid in die Sukkulente Karoo, Nama-Karoo, renosterveld en fynbos voor en word op die SANBI-rooilys as 'veilig' (LC) gelys. 

Die plant is ingevoer in Australië.

Dit is 'n grys, donsige struik wat tot 60 cm hoog word. Die stamtakke is stygend en fyn bekleed met vesels. Blare staan dikwels in bundels bymekaar. Hulle is omgekeerd eier- of wigvormig 3-9 mm lank en 1 tot 2 keer verdeel. Die blomme is geel en lyk soos kamille s'n.

Dit het redelike beweidingswaarde:


</doc>
<doc id="123455" url="https://af.wikipedia.org/wiki?curid=123455" title="Gamma Arae">
Gamma Arae

Gamma Arae (γ Arae, afgekort as Gamma Ara of γ Ara) is ’n ster in die suidelike sterrebeeld Altaar (Ara). Met ’n gemiddelde skynbare magnitude van 3,3 is dit die vierde helderste ster in die sterrebeeld en is dit maklik met die blote oog sigbaar. Dit is sowat 1 110 ligjare van die Son af.

Dit is ’n enorme ster met ’n radius van 23 keer dié van die Son. Dit straal 120 000 keer soveel energie as die Son uit, met ’n oppervlaktemperatuur van 21 500 K. Dié hitte gee Gamma Arae die kenmerkende blouwit skynsel van ’n B-tipe ster. Dit het ’n sterreklassifikasie van B1 Ib – die helderheidsklas "Ib" dui aan dit is ’n superreus met ’n laer ligsterkte. Gamma Arae is redelik jonk, met ’n geraamde ouderdom van sowat 15,7 miljoen jaar.

Die ster roteer vinnig, teen ’n snelheid van 269 km s, wat beteken dit voltooi ’n volle rotasie elke 4,8 dae. Dit veroorsaak absorpsielyne in sy spektrum wat saamvloei vanweë die Doppler-effek, wat hulle moeilik maak om te ontleed. Dit is ’n periodies veranderlike ster wat nieradiale pulsasies ondergaan met ’n primêre periode van 1,1811 dae en ’n sekondêre periode van 0,1281 dae.

Sterrekundiges stem nie heeltemal saam oor die massa van die ster nie. Tetzlaff et al. (2011) raam dit op sonmassas, terwyl Fraser et al. (2010) meen dit is sowat 19 sonmassas en Lefever et al. (2007) dit aangee as 25. Die ster verloor massa weens ’n sterwind teen ’n tempo van 3 × 10 sonmassas per jaar – dit is gelyk aan die verlies van ’n massa van die Son elke 33 miljoen jaar. Die wind word beïnvloed deur die ster se vinnige rotasie, wat ’n toename in verlies met die ewenaar langs tot gevolg het.

Gamma Arae het ’n optiese metgesel-ster, ’n A-tipe hoofreeksster met ’n skynbare magnitude van 10,5, teen ’n hoekafstand van 17,9 boogsekondes.



</doc>
<doc id="123457" url="https://af.wikipedia.org/wiki?curid=123457" title="2017 Hongaarse Grand Prix">
2017 Hongaarse Grand Prix

Die 2017 Formule Een Hongaarse Grand Prix (Hongaars: "Formula 1 Magyar Nagydij 2017") is op 30 Julie 2017 op die Hungaroring in Budapest, Hongarye beslis. Dit was die 947ste wedren van die Wêreldbeker-Formule Een wat sedert 1950 gejaag is. 

Dit was sedert 1986 die twee-en-dertigste uitgawe van die Hongaarse Grand Prix in die wêreldkampioenskap van Formule 1, en die elfde rondte van die kampioenskap in 2017. 


</doc>
<doc id="123458" url="https://af.wikipedia.org/wiki?curid=123458" title="Bloemfonteinse Normaalkollege">
Bloemfonteinse Normaalkollege

Die Bloemfonteinse Normaalkollege was onder verskeie name en in verskillende gedaante by 'n eeu lank 'n opleidingsinstelling vir onderwysers in die Vrystaatse hoofstad, Bloemfontein.

Die Normaalskool is op 12 Oktober 1898 ná dr. John Brebner se aanbevelings aan die Vrystaatse Volksraad met P.J. du Pré le Roux as hoof geopen. Ná die Tweede Vryheidsoorlog (1899–1901) het die skool op 1 Augustus 1902 as die Normal School heropen met me. E.M. Firks as hoof. In 1912 is die Kollege herdoop tot die Normaal- en Politegniese Kollege, maar toe die nuwe hoofgebou op 8 Februarie 1916 betrek word, is die politegniese gedagte laat vaar.

Afrikaans is vanaf 1919 gedoseer, en as onderrigmedium is dit onder die rektorskap van dr. C.F. Visser (1929 tot 1942) ingevoer. Op 6 Desember 1944 het die Normaalkollege die fakulteit van opvoedkunde van die Universiteitskollege van die Oranje-Vrystaat geword en in 1951 is dit herdoop tot die Onderwyskollege van die UOVS. Losmaking van die UOVS het op 16 Junie 1965 plaasgevind toe die naam Bloemfonteinse Onderwyskollege aanvaar is.



</doc>
<doc id="123459" url="https://af.wikipedia.org/wiki?curid=123459" title="2017 Belgiese Grand Prix">
2017 Belgiese Grand Prix

Die 2017 Formule Een Belgiese Grand Prix is op 27 Augustus 2017 op die Circuit de Spa-Francorchamps, in België, gehou. Dit was die twaalfde wedren van die kampioenskapseisoen gewees.

Ná kwalifisering het die McLaren-bestuurder, Stoffel Vandoorne, 'n straf van 65 wegspringplekke ontvang omdat hy sy ratkas en verskeie dele van sy enjin moes vervang. Sauber-bestuurders, Marcus Ericsson en Pascal Wehrlein, het elke 'n straf van vyf plekke gekry omdat hulle hul ratkaste moes vervang. Williams-bestuurder Felipe Massa het vyf beginplekke terug geskuif omdat hy die dubbele geel vlae in die derde vrye oefening geïgnoreer het. Toro Rosso bestuurder Daniil Kvyat het 'n straf van twintig plekke ontvang nadat hy verskeie dele van sy enjin moes verander.


</doc>
<doc id="123460" url="https://af.wikipedia.org/wiki?curid=123460" title="2017 Italiaanse Grand Prix">
2017 Italiaanse Grand Prix

Die 2017 Formule Een Italiaanse Grand Prix is op 3 September 2017 op die Autodromo Nazionale Monza, in Italië, gehou. Dit was die dertiende wedren van die kampioenskapseisoen.

Die Grand Prix by Monza is nie net die tuiswedren van Scuderia Ferrari en Scuderia Toro Rosso nie, maar ook vir Pirelli, die Italiaanse verskaffer van bande vir Formule 1.

Swaar reën val neer op die Monza-baan en die baan word nie oopgestel vir die derde vrye oefening voor die laaste sestien minute van die sessie nie. Op 'n oorstroomde baan en met reënbande (blou merke), voltooi slegs sewe bestuurders 'n volle sessie, terwyl die ander tevrede is met eenvoudige verkenningsrondtes wat voltooi word deur terug te keer na die kuipe sonder om deur die tydopnemers te gaan.

Ná afloop van die kwalifisering kry die Toro Rosso-bestuurder Carlos Sainz jr., Red Bull-bestuurders Daniel Ricciardo en Max Verstappen en McLaren-bestuurder Fernando Alonso onderskeidelik strafpunte van 10, 15, 20 en 35 wegspringplekke, omrede hulle almal verskeie dele van hul enjins moes vervang. Ricciardo moes ook sy ratkas vervang. Die ander McLarenjaer, Stoffel Vandoorne kry later ook 'n straf van 25 plekke omdat hy ook meerdere onderdele van sy Honda-enjin moes vervang. Haas-renjaer Romain Grosjean en Force India-renjaer Sergio Pérez ontvang elk 'n straf van vyf wegspringplekke omdat hulle ratkaste moes laat ruil.


</doc>
<doc id="123461" url="https://af.wikipedia.org/wiki?curid=123461" title="Nul is nie niks nie">
Nul is nie niks nie

Nul is nie niks is 'n Afrikaanse rolprent wat op 7 Julie 2017 uitgereik is. Die fliek is gebaseer op Jaco Jacobs se boek, ""Oor 'n motorfiets, 'n zombiefliek en lang getalle wat deur elf gedeel kan word"". Die boek was een van drie finaliste in die filmkategorie van die kykNET/Rapport-boekprys, waarna die vervaardigers landswyd oudisies gedoen het om kinderakteurs vir die hoofkarakters te vind. Lize Vosloo het die draaiboek geskryf en Morné du Toit het die regie behartig.

Die rolprent is 'n familiedrama met subtitel "Die somtotaal van hoop". Dit het 'n ouderdomsperk van 7 tot 9 (vir ouerleiding).


Die rolprent word beskryf as 'n hartsverhaal oor die lewe, die dood, familie, vriende, liefde en hoop (en 'n paar hoenders). Dit vertel die storie van drie vriende (Hoender, Drikus en Chris) wat saam staan om Drikus se laaste droom te bewaarheid – om 'n zombiefilm te maak. Tydens hierdie proses begin Hoender sy pa se dood verwerk, hy maak nuwe vriende, kry selfvertroue en leer dat sy eie talente ook waardevol is. Drikus se lus vir die lewe, uithouvermoë en determinasie bring die half-dood gemeenskap bymekaar en blaas nuwe lewe en hoop in die dorp in.



</doc>
<doc id="123462" url="https://af.wikipedia.org/wiki?curid=123462" title="2017 Maleisiese Grand Prix">
2017 Maleisiese Grand Prix

Die 2017 Formule Een Maleisiese Grand Prix is op 1 Oktober 2017 op die Sepang Internasionale Renbaan in Maleisië gehou. Dit was die vyftiende wedren van die kampioenskapseisoen gewees, en is gewen deur Max Verstappen in 'n Red Bull-TAG Heuer-motor.

Pirelli het die volgende bande aan alle spanne in Sepang verskaf:
Sebastian Vettel se tyd op 'n droë baan met supersagte bande is 'n nuwe baanrekord, 1:59 s vinniger as die voorste posisie van Lewis Hamilton in 2016. Die sessie word twaalf minute voor die einde gestaak, na 'n ongeluk deur Romain Grosjean. 'n Vibrator het sy regteragterband getref deur 'n metaalrooster wat opgelig is deur Kimi Räikkönen. Grosjean se motor, wat hierdeur onbeheerbaar geraak het, tol en tref die beskermingsmuur met 'n harde slag. In die lig van die gevaar wat hierdie probleem veroorsaak het, word die tweede vrye oefensessie nie hervat nie en die span is buitengewoon gemagtig deur die FIA om die herstelwerk van die motor buite die amptelike skedules uit te voer sonder om een van sy twee "jokers" te gebruik.


</doc>
<doc id="123463" url="https://af.wikipedia.org/wiki?curid=123463" title="2017 Singapoerse Grand Prix">
2017 Singapoerse Grand Prix

Die 2017 Formule Een Singapoerse Grand Prix is op Sondagaand 17 September 2017 onder vloedbeligting op die Marinabaai Straatrenbaan in Singapoer gehou. Dit was die veertiende wedren van die kampioenskapseisoen gewees.

Singapoer lê in die tydsone UTC+8, m.a.w. 6 ure vóór Suid-Afrikaanse Standaardtyd. Die resies het dus om 14h00 S.A.-tyd wegspring.

Pirelli sal die volgende bande verskaf:

Lewis Hamilton het onder onverwagse omstandighede voor gejaag van begin tot einde in die wedren. Hy het deur drie veiligheidsperiodes bestuur in 'n meer as twee uur lange wedren wat begin het met reën en op droë bande geëindig het. Hy het in die ren 'n 25-0 punteverskil oor Sebastian Vettel behaal: 'n belangrike oorwinning in hierdie stadium van die seisoen wat die sestigste van sy loopbaan en sy sewende in 2017 is. 

Tydens die wegspring het Vettel, Max Verstappen en Kimi Räikkönen aldrie in mekaar vasgejaag, en ook Fernando Alonso 'n bykomende slagoffer gemaak. Vettel het egter nog 'n paar draaie gehou voordat hy beheer oor sy Ferrari verloor en hy in die muur gebots het. Dit was sy eerste uitval in 2017. Hamilton, wat onder Daniel Ricciardo uitgetrek het sodra die rooi ligte uitgedoof het, het die ren beheer tot aan die einde sonder dat die Red Bull-bestuurder hom bedreig het. Valtteri Bottas het van die sesde wegspringplek na die derde plek opgeskuif ​​om ook op die podium te eindig. 

Slegs twaalf motors kon die ren voltooi. Wat die driedubbele botsing aan die begin betref, toe Verstappen homself tussen die twee Ferrari's ingewors gevind het, beskou die beheerbeamptes dit as 'n wedrenvoorval. Niemand kon egter verantwoordelik gehou word nie, en geen straf is ingestel nie.


</doc>
<doc id="123464" url="https://af.wikipedia.org/wiki?curid=123464" title="Acubens">
Acubens

Acubens (ook bekend as Alpha Cancri of α Cnc) is ’n dubbelster in die sterrebeeld Kreef (Cancer).

Die ster as Bayer-naam is "Alpha Cancri" en sy Flamsteed-naam "65 Cancri". Die tradisionele naam, "Acubens", kom van die Arabiese الزبانى "al zubanāh", "die kloue". 

In 2016 het die Internasionale Astronomiese Unie se sternaamwerkgroep (WGSN) die naam "Acubens" vir die ster goedgekeur. 

Acubens het ’n skynbare magnitude van 4,2 en is dus met die blote oog sigbaar. Met sy sterreklassifikasie van A5m is sy ligsterkte 23 keer dié van die Son. Die ster is sowat 174 ligjare van die Son af.

Aangesien dit naby die Sonnebaan lê, kan dit deur die Maan verduister word en soms ook deur planete.

Die primêre komponent, α Cancri A, is ’n wit A-tipe hoofreeksster met ’n skynbare magnitude van 4,26. Sy metgesel, α Cancri B, is ’n ster van die 11de magnitude. 

Deur sy ligkurwe tydens verduisterings te bestudeer, word geglo α Cancri A is self ’n dubbelster van twee sterre met dieselfde helderheid en ’n skeiding van 0,1 boogsekondes.



</doc>
<doc id="123467" url="https://af.wikipedia.org/wiki?curid=123467" title="Thaba Tshwane">
Thaba Tshwane

Thaba Tshwane (voorheen Voortrekkerhoogte) is 'n militêre kamp en voorstad in die suide van Pretoria, Suid-Afrika.


</doc>
<doc id="123469" url="https://af.wikipedia.org/wiki?curid=123469" title="Koggelmandervoet">
Koggelmandervoet

Koggelmandervoet ("Limeum africanum") is 'n plant wat endemies aan Suid-Afrika is. Dit kom in die Wes- en Noord-Kaap, asook in Mpumalanga voor en is op die SANBI-rooilys as 'veilig' (LC) gelys.

SANBI gee twee subspesies:

Hierdie dwergstruikie is baie smaaklik vir die vee en sy teenwoordigheid gee aan dat die weidegrond nie oorbeweid word nie.

Dit is 'n baie vertakte struikie met hangende kruidagtige stamme, wat langwerpige tot lansetvormige, vlesige blare dra met kort blaarsteeltjies. Groot getalle blommetjies met opvallende wit kelkblare verskyn op kort stingels.

Dit is 'n vetplantjie. Sy relatiewe hidrouliese kapasitansie is 0,16 MPa; sy modulus formula_1. Die sukkulensie-indeks is taamlik hoog: 11,18.


</doc>
<doc id="123470" url="https://af.wikipedia.org/wiki?curid=123470" title="The Wilds, Pretoria">
The Wilds, Pretoria

The Wilds is 'n klein 65% Afrikaanse voorstad in die verre-ooste van Pretoria, Suid-Afrika.


</doc>
<doc id="123476" url="https://af.wikipedia.org/wiki?curid=123476" title="Tileba">
Tileba

Tileba is 'n klein voorstadjie in die hoofplek Akasia, in die noorde van Pretoria, Suid-Afrika. Dit is oos van Theresapark en wes van Pretoria-Noord geleë.


</doc>
<doc id="123477" url="https://af.wikipedia.org/wiki?curid=123477" title="Tarf">
Tarf

Tarf (ook bekend as Beta Cancri of β Cnc) is die helderste ster in die sterrebeeld Kreef (Cancer). Teen ’n afstand van die Son van sowat 290 ligjare, het dit ’n skynbare magnitude van 3,5. Sy absolute magnitude is . Dit het ’n sterreklassifikasie van K4 III Ba1 en is ’n oranje K-tipe reusester met ’n radius van sowat 61 keer dié van die Son.

Tarf is ’n bariumster, ’n soort koel reus met tekens van baie barium. Daar word ook vermoed dit wissel effens in helderheid.

Die ster het ’n metgesel-ster, ’n rooidwerg van die 14de magnitude. Die afstand van die ster is sowat 29 boogsekondes van Tarf, dus sowat 2 600 AE. Dit het ’n wentelperiode van 76 000 jaar.

In ’n artikel op 12 Mei 2014 in die tydskrif "Astronomy & Astrophysics" is bewyse gelewer van ’n planeet wat om Tarf wentel. Volgens radialesnelheidsdata ná herhaalde waarnemings van die ster het die planeet ’n minimum massa van 7,8 keer dié van Jupiter en is sy wentelperiode 605 dae.

Die ster se Bayer-naam is "Beta Cancri" en sy Flamsteed-naam "17 Cancri". Die tradisionele naam, "Al Tarf" of "Altarf", kom van die Arabiese woord vir "einde" of "kant". 

In 2016 het die Internasionale Astronomiese Unie se sternaamwerkgroep (WGSN) die naam "Tarf" vir die ster goedgekeur. 



</doc>
<doc id="123483" url="https://af.wikipedia.org/wiki?curid=123483" title="Hamilton John Goold-Adams">
Hamilton John Goold-Adams

Sir Hamilton John Goold-Adams (27 Junie 1858 – 12 April 1920) was Luitenant-goewerneur van die Oranjerivierkolonie. Hy is gebore in 1858. In Suid-Afrika veg hy in sir Charles Warren se ekspedisie van 1884 teen die Betsjoeanas en hy het as majoor bevel gevoer oor die Veldmag in die 1893 Matabele-oorlog. In 1895 word hy majoor in die 1ste bataljon van die "Royal Scots" en Resident-kommissaris vir Betsjoeanaland. Hy dwing respek af by alle rasse met sy takt en bekwaamheid. Hy onderskei hom tydens die Beleg van Mafeking tydens die Tweede Vryheidsoorlog en van 1901 tot 1910 was hy die Luitenant-goewerneur van die Oranjerivierkolonie. Hy beleef die instelling van verantwoordelike bestuur en die voorbereidsels vir die Nasionale Konvensie en Uniewording. Hy sterf op 12 April 1920.



</doc>
<doc id="123487" url="https://af.wikipedia.org/wiki?curid=123487" title="Hidrouliese kapasitansie">
Hidrouliese kapasitansie

Die hidrouliese kapasitansie is in die plantkunde 'n maat vir die sukkulensie van vetplante. Dit is gedefinieer as die verhouding van die volumeverandering en die verandering in waterpotensiaal:

Die grootheid se eenheid is formula_2

Dit is nogtans nuttiger en gebruikliker om die "relatiewe hidrouliese kapasitansie" te gebruik:
Hierdie grootheid se eenheid is formula_4

Sukkulente plante het gewoonlik 'n hoë relatiewe hidrouliese kapasitansie. Hulle kan baie water opneem en opswel sonder veel toename van die waterpotensiaal.

'n Verwante grootheid wat soms aangewend word is die sel se volumetriese elastisiteitsmudulus formula_5:

formula_6

Hierde grootheid het die eenheid MPa en is amper die inverse van die relatiewe hidrouiese kapasitansie, maar niet heeltemal nie omdat formula_5 strik 'n eienskap van die selwand is en nie van die selinhoud nie.



</doc>
<doc id="123488" url="https://af.wikipedia.org/wiki?curid=123488" title="Wildebeesthoek SH">
Wildebeesthoek SH

Wildebeesthoek is 'n woongebied en kleinhoewes wes van Pretoria, Suid-Afrika. Dit is wes van Akasia en noordwes van Pretoria se middestad in die Gauteng-provinsie geleë en is onder beheer van die Tshwane-metroraad.



</doc>
<doc id="123489" url="https://af.wikipedia.org/wiki?curid=123489" title="Vetplant">
Vetplant

'n Vetplant is 'n plant wat in staat daartoe is om vog in sy blare, stingels, stamme of wortels te stoor.

Vetplante of sukkulente kom dikwels in droë gebiede soos halfwoestyne voor, maar daar is tog 'n verskil met die regte xerofiete en eremofiete wat suiwer woestynplante is. Suid-Afrika het die grootste verskeidenheid van hulle, veral in die Sukkulente Karoo. Hierdie ekostreek is na hulle genoem. Die vermoë om water te stoor word sukkulensie genoem en dit kan op verskillende maniere gebeur. Van die plante stoor dit net in dik vlesige blare. Ander plante met glad geen blare stoor dit in stingels of die stam, ensomeer. Mens kan van stamsukkulente, blaarsukkulente ensomeer praat, maar dikwels word die water in meer as een orgaan gestoor.

Die begrip "Succulentae" is eerste deur die Switserse plantkundige Johann Bauhin ingevoer in sy "Historiae plantarum universalis" wat in 1619, ná sy dood, verskyn het. Hy het genera soos "Portulaca", "Aloe" en "Crassula" in 'n 'takson' "Succulentae" geplaas. Hierdie plante is nogtans geensins verwant nie, en vandag word sy takson nie meer erken nie. Sukkulensie tree in der waarheid in 'n groot getal plantfamilies op. Plantfamilies wat sukkulensie vertoon is byvoorbeeld die vygies, die nabome en die kaktusse.
Die terme "vetplant" of "sukkulent" word dikwels gebruik, hoewel 'n goeie definisie eintlik ontbreek. Dit is dalk beter oor "sukkulensie" te praat as 'n "eienskap" wat 'n plant in seker mate kan besit. Een van die probleme is dat sukkelente in verskillende biome en habitatte kan voorkom. 

Hulle kan in droë streke soos die Karoo aangetref word, wat min maar wel reëlmatig reënkry, maar dikwels nie in regte woestyne waar reënval baie onreëlmatig is nie. Droër plekke in vogtiger streke of plekke met hoë soutgehaltes of selfs op bome in 'n reënwoud kan nogtans ook vetplante oplewer. Hulle kan dus byvoorbeeld xerofiete, halofiete of epifiete wees en is nie kenmerkend aan een bepaalde bioom nie. 

Daar is nogtans 'n taamlik algemene misvatting dat "xerofiet" en "sukkulent" sinonieme is. Vetplante is nie soos xerofiete aan droogte self aangepas nie, maar aan "tydelike" droogte.

Von Willert probeer om 'n definisie te gee wat pleks van die verwantskap of die bioom op die fisiologie en anatomie van die plant gerig is:

In hierdie definisie word 'bruikbare' water onderskei van die totale waterinhoud van 'n plant omdat nie alle water beskikbaar vir die plant se ander weefsels is nie. Die definisie onderskei nogtans nie of die water herhaaldelik onttrek en weer gestoor kan word nie. Bladwisselende plante se blare sterf wanneer die water onttrek word.

Daar is metodes om te meet hoe sukkulent 'n plant is, soos die hidrouliese kapasitansie of die sukkulensie-indeks.

Vetplante kan ekologies gesproke in 2 groepe ingedeel word, naamlik xerofitiese sukkulente, wat in droë omgewings leef, en halofitiese sukkulente, wat in soutomgewings leef. Daar is ŉ groot anatomiese ooreenkoms tussen die 2 soorte, maar die selle van die xerofitiese sukkulente het ŉ lae osmotiese potensiaal, terwyl die van die halofitiese sukkulente 'n hoë osmotiese potensiaal het. Die waterhoudende weefsel van vetplante bestaan gewoonlik uit parenchiemselle met groot vakuole. 

Benewens water bevat hierdie selle heelwat suiker en organiese sure. By die halofitiese sukkulente word ook heelwat soute in die selsap aangetref. Die waterhoudende weefsels kan op verskillende plekke geleë wees. By plante van die genera "Anabasis", "Kleinia" en ook talle ander word hierdie weefsel in die bas aangetref, terwyl dit by 'n groot aantal kaktusse in die murg in die middel van die stingel aangetref word. 

Tipiese xeromorfe (aangepas by droë omstandighede) eienskappe van vetplante is klein, skubvormige blare, wat soms tot dorings of hare gewysig is, die goed ontwikkelde vervoerweefsel van die oppervlakkige wortels, die relatief klein oppervlakte van die weefsels waarin transpirasie en fotosintese plaasvind, en die dik kutikule en ingesinkte huidmondjies van die epidermis. 

Die huidmondjies van baie vetplante gaan slegs in die nag oop sodat waterverlies deur transpirasie tot 'n minimum beperk word. By 'n aantal vetplante van die familie "Cactaceae" (kaktusse), die "Crassulaceae" (plakkies) en die "Aizoaceae" (vygies) is die proses van fotosintese effens gewysig as aanpassing by die droë omstandighede. By hierdie plante word stysel snags omgesit in organiese sure (malonsuur en isositroensuur), en tydens die proses word 'n hoeveelheid koolsuurgas (CO) gebruik. 

Bedags word hierdie sure afgebreek en die koolsuurgas wat vrykom, word vir normale fotosintese gebruik. Die plante bou dus snags wanneer die moontlikheid van transpirasie kleiner is - 'n voorraad koolsuurgas op wat bedags vir fotosintese gebruik word. Dit is dus nie nodig om die huidmondjies bedags oop te maak nie. Alle vetplante het baie son nodig om te groei en hulle groei oor die algemeen stadiger as ander plante. As vetplante in 'n vogtige omgewing geplant word, verloor hulle dikwels hul sukkulente eienskappe. 

Vetplante word wêreldwyd in droë omgewings aangetref, meestal tussen ander plante met ander aanpassing vir die droë omstandighede. In sommige gebiede, soos sekere Mexikaanse woestyngebiede, bestaan die plantegroei egter byna geheel en al uit vetplante. 'n Groot aantal vetplante is gewilde sierplante wat veral as stokperdjie versamel word. Van sommige spesies (soos "Agave americana" van Mexiko) word ŉ alkoholiese drank berei. Slegs enkele spesies, soos die Hottentotsvy (genus "Carpobrotus"), wat in Suid-Afrika voorkom, is eetbaar.

Al die kaktusse (familie "Cactacea"), plakkieagtiges ("Crassulaceae") en die meeste vygieagtiges (familie "Aizoaceae") is vetplante. Met uitsondering van die genus "Rhipsalis", wat in Afrika aangetref word, kom alle kaktusse in Amerika voor. 'n Geweldige verskeidenheid vorme word aangetref en byna almal is stingelsukkulente, met ander woorde die stingel dien as bergorgaan vir water en die blare is dikwels tot hare of dorings gereduseer. Een van die bekendste genera van die kaktusse is "Opuntia", die litjieskaktusse waarvan enkele spesies na ander wêrelddeleversprei het en in die droë dele van Suider-Afrika 'n ernstige probleem geword het. 

Die vygieagtiges (familie "Aizoaceae") is grotendeels tot die droë westelike dele van Suider-Afrika beperk, en ook die meeste plakkieagtiges (familie "Crassulaceae") word in Afrika aangetref. Verteenwoordigers van 'n aantal ander families soos die melkbosfamilie ("Asclepiadaceae") en veral die naboomfamilie (familie "Euphorbiaceae") is ook vetplante.

Daar is ses soorte gebiede waar vetplante groei.

Die temperatuur speel hierin ook 'n belangrike rol omdat dit in die koue moeiliker is vir 'n plant om water op te neem. Dit verklaar ook waarom talle bladwisselende bome hul blare in die winter verloor.




</doc>
<doc id="123490" url="https://af.wikipedia.org/wiki?curid=123490" title="Wallmannsthal">
Wallmannsthal

Wallmannsthal is 'n landelike woongebied 20 km noord van Pretoria, Suid-Afrika.


</doc>
<doc id="123491" url="https://af.wikipedia.org/wiki?curid=123491" title="Sukkulensie-indeks">
Sukkulensie-indeks

Die sukkulensie-indeks is 'n rowwe maat vir die sukkulensie van 'n vetplant.

Dit is gedefinieerd as

Hierdie grootheid is eenvoudiger om te meet as die hidrouliese kapasitansie of die selwandmodulus en is 'n maat vir die vermoë van die hele plant om water te stoor.

Goeie vetplante het 'n hoë SI:




</doc>
<doc id="123492" url="https://af.wikipedia.org/wiki?curid=123492" title="Schedar">
Schedar

Schedar (ook bekend a Alpha Cassiopeiae of α Cas) is ’n ster van die tweede magnitude in die sterrebeeld Kassiopeia. Hoewel dit deur Johann Bayer as die "alfaster" aangedui is, ding dit om helderheid mee met die β-ster in die sterrebeeld. Dit is soms effens dowwer en soms effens helderder, na gelang van die metingsmetode wat gebruik word. Onlangse metings deur Nasa het egter bevestig α Cas is die helderste ster in Kassiopeia, met ’n skynbare magnitude van 2,24. Sy absolute magnitude is 18 keer dié van β Cas, maar dit is verder van die Son af geleë (228 ligjare teenoor 54).

Schedar is hoofsaaklik in die Noordelike Halfrond sigbaar, hoewel dit so ver suid as Perth, Australië, en Santiago, Chili, gesien kan word, al is dit net bo die horison. 

Dit is ’n oranje reusester met ’n sterreklassifikasie van K0 IIIa wat aansienlik koeler as die Son is. Omdat die oranje reus naby die finale stadium van sy evolusie is, het hy aansienlik uitgesit en is sy ligsterkte sowat 676 keer dié van die Son.

Volgens Hipparcos is die ster sowat 228 ligjare van die Son af. Nes alle reusesterre, roteer Schedar stadig – teen sowat 21 km/s. Dit neem die ster sowat 102 dae vir een volle revolusie om sy as.

Schedar is vermoedelik sowat 100 miljoen tot 200 miljoen jaar oud, en was vir ’n groot deel van sy bestaan ’n blouwit B-tipe hoofreeksster.

Die ster se Bayer-naam is "Alpha Cassiopeiae" en sy Flamsteed-naam "18 Cassiopeiae". Die naam "Schedar" kom van die Arabiese صدر "şadr", "bors", wat verband hou met sy relatiewe posisie tot die hart van die mitologiese koningin Kassiopeia. 

In 2016 het die Internasionale Astronomiese Unie se sternaamwerkgroep (WGSN) die naam "Schedar" vir die ster goedgekeur. 



</doc>
<doc id="123495" url="https://af.wikipedia.org/wiki?curid=123495" title="Caph">
Caph

Caph (ook bekend as Beta Cassiopeiae of β Cas) is ’n Delta Scuti-veranderlike ster in die sterrebeeld Kassiopeia. Dit is ’n reusester met ’n klassifikasie van F2. Die wit ster met ’n skynbare magnitude van 2,27 het ’n absolute magnitude van 1,16.

Caph is een van die vyf sterre wat die "W" van Kassiopeia vorm en lê langs die helderder Schedar (Alpha Cassiopeiae). SN 1572, tradisioneel bekend as Tycho se Ster, het in 1572 sowat 5 grade noordwes van Caph gelê. Die ster is hoofsaaklik in die Noordelike Halfrond sigbaar.

Caph is ’n gelerige reusester van klas F2 III, met ’n oppervlaktemperatuur van sowat 7 000 K. Dit is meer as drie keer so groot en, met ’n absolute magnitude van 1,16, omtrent 28 keer so helder as die Son. Dit was eens ’n A-tipe ster met ’n massa van omtrent twee keer die Son s’n. Dit is op die oomblik aan die afkoel en uitsit om ’n rooireus te word. Caph se korona is gewoonlik swak.

Dit is ’n Delta Scuti-veranderlike en is die tweede helderste ster van dié soort, naas Altair. Sy helderheid wissel tussen 2,25 en 2,31 m met ’n periode van 2,5 uur.

Die ster roteer teen sowat 92% van die kritieke spoed en voltooi elke dag 1,12 rotasies. Dit gee die ster die vorm van ’n afgeplatte sferoïed, met ’n ewenaarbult wat 24% groter as die poolradius is. Dit veroorsaak dat die poolstreek ’n hoër temperatuur as die ewenaarstreek het; die verskil is omtrent 1 000 K.

Die ster se Bayer-naam is "Beta Cassiopeiae" en sy Flamsteed-naam "11 Cassiopeiae". Die tradisionele naam "Caph" of "Kaff" kom van die Arabiese woord كف "kaf", "palm" (wat uit die Plejades strek) en "al-Sanam al-Nakah" van die Arabies vir "die kameel se boggel". 

In 2016 het die Internasionale Astronomiese Unie se sternaamwerkgroep (WGSN) die naam "Caph" vir die ster goedgekeur. 



</doc>
