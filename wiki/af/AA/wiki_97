<doc id="123504" url="https://af.wikipedia.org/wiki?curid=123504" title="Republic P-47 Thunderbolt">
Republic P-47 Thunderbolt

Die Republic P-47 Thunderbolt was 'n Amerikaanse enkelsitplek, enkelmotor, monovlerk vegvliegtuig wat gebruik is deur die "United States Army Air Forces" tydens die Tweede Wêreldoorlog. Toe die vliegtuig sy nooiensvlug voltooi het, was dit grootste en swaarste enkelsitplekvegvliegtuig wat ooit gebou is. Latere weergawes het swaarder geweeg as 'n Dornier Do 17 bomwerper. Dit is ook die vegvliegtuig waarvan meer gebou is as enige ander Amerikaanse vegvliegtuig en is een van die uitstaande vegvliegtuie van die Tweede Wêreldoorlog. 

Groot tegnologiese uitdagings moes oorkom word tydens die ontwikkeling van die P-47. Een daarvan was om te verseker dat die massiewe 3.7 m skroef ten alle tye veilig bo die grond bly. Die groot skroef het veroorsaak dat die landingswiele se stutte langer as normaalweg was, en moes na mekaar intrek om te verseker dat daar plek was vir die agt 12,7 mm masjiengewere. Die diep romp was nodig om die uitlaatgasse na die turboaanjaer agter die kajuit te voer en om die saamgeperste lug na die enjin te vervoer. Die kajuit het oor lugreëling beskik, die masjiengeweerrakke kon verhit word en elektriese brandstofmeters is geïnstalleer.

Produksie van die P-47B het in 1942 'n aanvang geneem. "Thunderbolt's" van die "USAAF" het vroeg in 1943 in Brittanje aangekom. Die taak van die vliegtuie was om die Boeing B-17 Flying Fortress en Consolidated B-24 Liberator bomwerpers van die Agtste Lugmag te vergesel met die dagligbombardering oor Europa. Die eerste P-47 missie was in April 1943. Die vliegtuig het uitgestaan as 'n hoë-hoogte geleidingsvegvliegtuig. Met 'n nog kragtiger motor en ekstra weggooibare tenks kon die "Thunderbolt" die bomwerpers vergesel tot in Berlyn.

Die "Thunderbolt" was ook gebruik in 'n grondaanval rol en die vlieëniers was aangehits om treine aan te val. Die vliegtuig kon ook aansienlike straf absorbeer en was bekend as 'n "kry-jou-huistoe"-vliegtuig.

Die P-47D het vroeg in 1943 verskyn en was die hoogtepunt van die vliegtuig se ontwikkeling. Die nuwe motor was kragtiger en toegerus met nood waterinspuiting aanjaging, 'n effektiewer turboaanjaer, beter pantser om die vlieënier en meerlaag bande sodat die vliegtuig op die rowwe aanloopbane kan land. Dit kon ook 'n bom van 454 kg onder elke vlerk dra asook 'n weggooibare tenk onder die romp. Later was die borreltipe kajuit toegevoeg wat 'n blindekol agter die vlieënier uitgeskakel het. Die vliegtuig was ook nie geverf nie om die topsnelheid te verbeter.

'n Spesiale, beperkte aantal "hotrod"-weergawes, die P-47M was ook gebou en verskyn in Desember 1944 om die V-1 vuurpyle te vernietig. Die P-47M het 'n topsnelheid van 756km/h gehad. Dit was toegerus met lugremme om stadiger te kan vlieg sodra vyandelike vliegtuie ingehaal is. Dit het oorwinnings oor die Messerschmitt Me 262 gehad.

Die P-47N was ontwikkel om sy togafstand te kan verbeter; dit was in wese 'n herontwerp. Die vlerke was langspan met brandstoftenks in en die vlerkpunte vierkantig in stede van gepunt. Die model was in produksie vanaf Desember 1944 en bedoel om langtog operasies in die Stille Oseaan te onderneem. 

Die Britse Lugmag het ook die "Republic P-47 Thunderbolt" gebruik en wel vanaf September 1944 in die Verre Ooste teen Japan. Sestien eskaders het die vliegtuie gebruik in grond aanvalle sowel as bomwerper begeleiding. Hulle het min kans gehad om die vliegtuig in luggevegte te gebruik. Twee "RAF" eskaders het tot in 1946 die "Thunderbolt" gebruik totdat hulle met die Hawker Tempest vervang is.

Tydens die Tweede Wêreldoorlog het die vliegtuig 546,000 vlugte onderneem en in Wes-Europa alleen 3,752 vliegtuie vernietig. Die "Thunderbolt" was inderdaad een van die beste vegvliegtuie ooit en was in diens in vele lugmagte tot in die middel van die 1950's. Daar was altesaam 15,660 van die vliegtuig gebou waarvan 12,602 D modelle was.




</doc>
<doc id="123505" url="https://af.wikipedia.org/wiki?curid=123505" title="Arabiese woestyn">
Arabiese woestyn

Die Arabiese woestyn is in westelike Asië geleë, en strek vanaf Jemen na die Persiese Golf, en vanaf Oman na Jordanië en Irak. Dit is 'n groot wildernis, wat die grootste gedeelte van die Arabiese Skiereiland beslaan, met 'n oppervlak van 2 330 00 km², wat dit die 4de grootste woestyn in die wêreld maak, en is die grootste woestyn in Asië.
In die middel van die woestyn is die Rub'al-Khali, een van die grootste aaneenlopende sandgebiede in die wêreld.

Verskeie dierespesies (bv. wildsbokke, gemsbokke en akkedisse) wat aangepas is om in hierdie uiterste woestynklimaat te oorleef, kom hier voor. Hierdie area het ook verskeie kenmerkende soos rooi duine en dryfsand (Engels: quicksand) wat voorkom. Die klimaat is hoofsaaklik droog, en die grootste gedeelte kry ongeveer 100 mm reën per jaar (sommige gedeeltes tot so min as 50 mm per jaar), en die temperatuur wissel tussen baie hoë dagtemperature, en seisoenale vriestemperature snags.

Die Arabiese woestyn vorm deel van die woestyn en xeriese struikland-bioom, en die palaeoarktiese ekosone. Die biodiversiteit van die area is baie laag, maar daar kom wel 'n paar plantspesies voor wat endemies is tot hierdie area. Verskeie dierespesies wat vroeër hier voorgekom het (bv. gestreepte hiëna, jakkalse en ratels), het a.g.v. jagaktiwiteite, menslike indringing en habitat-vernietiging verdwyn. Die grootste bedreiging vir hierdie ekostreek is oorbeweiding, vernietiging deur die mens, en voertuie wat nie op paaie ry nie. Daar is egter 'n paar spesies wat weer hier hervestig is, en in verskeie wildreservate beskerm word.

Van die natuurlike hulpbronne wat hier voorkom sluit olie, natuurlike gas, swawel en fosfate in.
Die Rub'al-Khali het 'n baie klein plantdiversiteit, met slegs 37 plantspesies (slegs een of twee is endemies), waarvan 20 in die sandgebiede aangeteken is, en 17 spesies wat op die grense van die gebied voorkom. Plantegroei is baie yl, maar eweredig versprei, behalwe vir onderbrekings naby steriele sandduine.

Tipiese plante sluit die volgende in:

Ander wydverspreide spesies sluit in:

Behalwe by die buitenste grense word baie min bome aangetref (gewoonlik "Acacia ehrenbergiana" en "Prosopis cineraria").
Ander spesies is 'n houtagtige meerjarige "Calligonum comosum" en eenjarige kruie soos "Danthonia forskallii".

Die Arabiese woestyn lê hoofsaaklik in Saoedi-Arabië, maar strek oor die grense na omliggende lande soos Egipte, suidelike Irak, en suidelike Soedan.


</doc>
<doc id="123508" url="https://af.wikipedia.org/wiki?curid=123508" title="Engelse bulldog">
Engelse bulldog

Die Bulldog is 'n medium-grootte honderas wat algemeen na verwys word as die Engelse bulldog of Britse bulldog. Ander Bulldog-rasse sluit in die Amerikaanse bulldog, Ou Engelse bulldog (nou uitgesterf), Leavitt Bulldog, Olde English Bulldogge, en die Franse bulldog. Die Bulldog is 'n gespierde, stewige hond met 'n geplooide gesig en 'n kenmerkende ingedrukte neus. Die American Kennel Club (AKC), Die Kennel Club (VK), en die United Kennel Club (UKC) hou toesig oor die teelregisters. Bulldogs is die vierde gewildste suiwerras in die VSA in 2015 volgens die American Kennel Club.
Die Bulldog het 'n jarelange verbintenis met die Britse kultuur, met die BBC wat verklaar het: "vir baie is die Bulldog 'n nasionale ikoon en simboliseer vasberadenheid." Tydens die Tweede Wêreldoorlog het mense die Bulldog dikwels vergelyk met Eerste Minister Winston Churchill en sy weersin in Nazi-Duitsland.

Volgens die American Kennel Club (AKC), 'n moet 'n bulldog se gesindheid "gelykmatig en sagkens, vasberade, en moedig wees (nie boos of aggressief), en die houding moet stil en waardig wees. Hierdie eienskappe moet deur sy uitdrukking en gedrag uitstraal".


</doc>
<doc id="123509" url="https://af.wikipedia.org/wiki?curid=123509" title="Death Valley">
Death Valley

Die Death Valley, in Afrikaans ook bekend as Doodsvallei, is 'n depressie en geleë in die oostelike "Inyo County", Kalifornië, en strek noordweswaarts. Dit is 80 km oos van die Sierra Nevada en 10 km tot 56 km vanaf die Nevada-grenslyn. Die vallei is ongeveer 208 km lank, 10 tot 22 km wyd en die laagste punt by Badwater is 86 m onder seevlak. Interessant genoeg is Mount Whitney, die hoogste punt in die Verenigde State (uitgesonder Alaska) slegs sowat 120 km wesnoordwes van die laagste punt in die "Death Valley".

Op 10 Julie 1913 is 'n temperatuur van 56,7 °C hier gemeet. Dit is die hoogste temperatuur wat nog in die Verenigde State gemeet is.

Die naam van Kalifornië se Death Valley herdenk die dood van 'n groep prospekteerders wat tydens die groot goudstormloop van Kalifornië in 1849 probeer het om die kom oor te steek. Die kom, wat 'n oppervlakte van omtrent 1 450 km² het, is in die noordelike deel van die Colorado-woestyn geleë en is nog ’n voorbeeld van 'n sinkdalkom; sy diepste deel is 86 m benede seespieël. Die klimaat is baie warm en droog; die gemiddelde jaarlikse reënval is slegs 250 mm en 'n maksimum-temperatuur van 56,7 °C in die skaduwee is al hier opgeteken.



</doc>
<doc id="123511" url="https://af.wikipedia.org/wiki?curid=123511" title="Cleopatra se Naald">
Cleopatra se Naald

Cleopatra se Naald is een van drie antieke, meer as 3 000 jaar oue Egiptiese gedenknaalde (obeliske). Een staan op die Victoria Embankment in Londen, een op die "Place de la Concorde" in Frankryk en die derde een in Central Park in New York. Die gedenknaalde is in die 19e eeu opgerig nadat dit deur Egipte aan hierdie stede geskenk is.

Die obeliske is van rooi graniet gemaak en van hiërogliewe voorsien. Hoewel die naam voorstel dat dit met die ryk van Cleopatra VII te make het, is die obeliske oorspronklik al in 1450 v.C. in opdrag van Toetmoses III opgerig. Aanvanklik het dit in Heliopolis gestaan.

Die graniet waarvan die obeliske gemaak is, is uit Aswan afkomstig. Die inskripsies op die pilare is 200 jaar later deur Ramses II aangebring om sy militêre oorwinnings te gedenk. In die tyd van Cleopatra VII is die obeliske ter ere van Marcus Antonius na die Caesarium in Alexandrië verskuif.



</doc>
<doc id="123513" url="https://af.wikipedia.org/wiki?curid=123513" title="Borderkollie">
Borderkollie

Die Borderkollie is 'n honderas wat gebruik word om werk te verrig, soos om vee op te pas. Dit is in die Anglo-Skotse grensstreek ontwikkel vir die aanjaag van vee, veral skape. Dit is spesifiek geteel vir intelligensie en gehoorsaamheid.

Hulle word beskou as hoogs-intelligent, uiters energiek, akrobaties en atleties, en hulle het reeds dikwels met groot sukses gekompeteer in skaaphondproewe en die hondesport. Hulle word dikwels as die mees intelligente van alle huishoudelike honde beskou. Borderkollies word steeds benut in hul tradisionele rol vir die aanjaag van vee oor die hele wêreld.

In die algemeen is Borderkollies mediumgroot honde met 'n matige hoeveelheid haarpels, wat in die meeste gevalle dik is en dikwels verhaar. Hulle het 'n dubbele laag wat wissel van glad tot grof en is soms gekrul. Terwyl swart-en-wit die algemeenste kleurpatroon van die Borderkollie is, kom die ras ook in enige kleur en patroon voor wat byhonde bekend is. Sommige van hierdie sluit in swart driekleur (swart/bruin/wit), lewer-en-wit, en rooi driekleur (rooi/bruin/wit) word ook gereeld gesien, met ander kleure soos blou, lila, rooi merle, blou merle, briekwa, en Australiese rooi wat minder gereeld voorkom. Sommige Borderkollies kan ook 'n effekleurige pels dra.

Borderkollies vereis aansienlik meer daaglikse fisiese oefening en geestelike stimulasie as baie ander rasse.
Die Borderkollie is 'n intelligente honderas; in werklikheid word dit wyd beskou as die mees intelligente honderas. Hoewel die primêre rol van die Borderkollie is om troppe vee aan te jaag, word hierdie ras toenemend gewilder as 'n metgeseldier.

In hierdie rol, as gevolg van hul werkerfenis, is Borderkollies baie veeleisend, speels en energiek. Hulle floreer die beste in huishoudings wat hulle met baie speel en oefening kan voorsien, óf met die mens of ander honde. As gevolg van hul behoefte vir geestelike stimulasie en oefening, ontwikkel baie Borderkollies problematiese gedrag in huishoudings wat nie in staat is om voorsiening te maak vir hul behoeftes nie. Hulle is berug om gate te kou in die mure, meubels soos stoele en tafelpote, vernietigende skraap en gatgrawe, as gevolg van verveeldheid. Borderkollies toon 'n sterk begeerte om tropvorming, 'n eienskap wat hulle kan wys met klein kinders, katte en ander honde. Die ras se oppaseienskap word doelbewus aangemoedig, deur selektiewe teling vir baie geslagte reeds. Maar, synde by uitstek opleibaar, leef hulle vriendskaplik met ander troeteldiere indien hulle behoorlike sosialiseringsopleiding gegee word.

Voordat hulle op hierdie ras as 'n huistroeteldier besluit, moet potensiële eienaars seker wees dat hulle gereelde oefening kan voorsien in ooreenstemming met die kollie se hoë-energie en ontsaglike stamina. 'n Werkende kollie kan myle ver hardloop op een dag, en met behulp van sy ervaring, persoonlikheid en intelligensie beheer hou oor uitdagende vee, en hierdie honde sal gou benoud en gefrustreerd raak in isolasie en indien geïgnoreer of onaktief gelaat word. 

Soos baie werkende rasse, kan Borderkollies beweging-sensitief wees en bewegende voertuie en fietse jaag, maar hierdie gedrag kan verander word deur opleiding. Sommige van die moeiliker gedragspatrone vereis geduld, omdat dit deel van die hond se ontwikkeling is, en behoort te verdwyn soos hy volwasse raak.

Die natuurlike lewensduur vir die Borderkollie is tussen 10 en 14 jaar, met 'n gemiddelde van 12 jaar.

Werkende Borderkollies kan rigting neem deur die stem of deur die fluitjie op lang afstande wanneer hulle aanjaag. Hul groot energie en oppasinstink word nog steeds gebruik om troppe van alle vorme van diere aan te dryf, van die tradisionele skape en beeste, tot loslopende pluimvee, varke en volstruise. Hulle word ook gebruik om ongewenste wilde voëls te verwyder van lughawens se aanloopbane, gholfbane, en ander openbare en private plekke.

Die gebruik van honde vir skape oppas maak goeie ekonomiese sin vir baie boere. In 'n tipiese weidingomgewing sal elke opgeleide skaaphond die werk van drie mense doen. In die groot droë gebiede soos die Australiese Outback of die Karoo Platorand, word die getal verhoog tot vyf of meer. Pogings om hulle te vervang met meganiese benaderings tot oppas het net beperkte sukses behaal. Dus vind veehanteerders die opgeleide honde meer betroubaar en ekonomies.


</doc>
<doc id="123518" url="https://af.wikipedia.org/wiki?curid=123518" title="Halofiet">
Halofiet

'n Halofiet of soutliewende plant is 'n plant wat aan verbrakte grond aangepas is.

'n Goeie voorbeeld is die vygies wat blaasselle het waarin hulle soutoplossings stoor.

Sulke grond lê dikwels kaal en word gewoonlik as vir landbou ongeskik beskou. Daar is egter uitsonderings. Die oumansoutbos "Atriplex nummularia" word in Suid-Afrika daarop aangeplant en soutbosmeel vervang tot 40% van lusern in die rantsoene van slagvolstruise.


</doc>
<doc id="123519" url="https://af.wikipedia.org/wiki?curid=123519" title="Cactaceae">
Cactaceae

Die Cactaceae is die kaktusfamilie. Dit is 'n groot familie plante uit die Amerikas, wat ook in ander dele van die wêreld indringerplante opgelewer het soos die "Opuntia" wat ook in Suid-Afrika wydverbreid voorkom.

Die kaktusse is sukkulente en word deur groot dorings gekenmerk.

In Noord-Amerika is die Cactaceae een van twee belangrikste sukkulentefamilies van die woestyngebiede. Die ander een is die jukkas (Agavaceae). Die kaktusse is stam-sukkulente, die jukkas is blaar-sukkulente. Altwee groepe is CAM-plante wat oordag hulle huidmondjies geslote kan hou en snags wanneer dit koeler is deur die oop mondjies koolstofdioksied kan in- en suurstof kan uitasem. Die sukkulente weefsels stoor nie net vog nie maar ook die malaat wat snags gevorm en bedags gedekarboksileer word, wat 'n stap is in die fotosintetiese pad. 

Kaktusse is vetplante en nie regte xerofiete nie. In die droogste woestyne waar reënval baie onreëlmatig is, of waar dit in die groeiseisoen vries, kan hulle nie oorleef nie. In Noord-Amerika word hulle veral in die Sonorawoestyn en dele van die Chihuahuawoestyn aangetref en baie minder in die Mojavewoestyn wat min somerreëns kry en waar die winters deur buitegewoon lae temperature gekenmerk word.

Kaktusse het vyf basiese morfologiese trekke:


</doc>
<doc id="123522" url="https://af.wikipedia.org/wiki?curid=123522" title="Xerofiet">
Xerofiet

'n Xerofiet is 'n plant wat aan droë gebiede soos woestyne en halfwoestyne aangepas is.

Xerofiete het dikwels spesiale weefsels soos parenchymselle wat nie-fotosinteties is en wat water kan stoor. Hierdie plante is ook sukkulente. Ander xerofiete is nogtans geen vetplante nie maar het ander aanpassings soos dun noue blare of selfs dorings wat waterverlies verminder. Die blare het dikwels heelparty huidmondjies (stomata) om skielik gas met die atmosfeer uit te wissel wanneer voldoende water teenwoordig is. Die mondjies is dikwels in klein holtes geleë wat met haartjies bedek is om vogverlies teen te staan. Talle plante se metabolisme is ook aangepas. Hulle het CAM-metabolisme waardeur hulle vermag die huidmondjies oordag in die hitte geslote te hou en net saans oop te maak. Die vir fotosintese benodigde koolstofdioksied word opgeneem wanneer dit koeler is en gestoor as malaat. Dit verhoed vogverlies. Bedags word met die sonlig se energie die malaat gebruik vir fotosintese sonder koolstofdioksied in te asem 


</doc>
<doc id="123527" url="https://af.wikipedia.org/wiki?curid=123527" title="Oumansoutbos">
Oumansoutbos

Die oumansoutbos ("Atriplex nummularia" Lindl.) is 'n soutliewende plant wat oorspronklik uit Australië stam, waar dit in groot dele van die droë binneland aangetref word, maar dit is ook in Suid-Afrika ingevoer en word hier selfs aangeplant.

Dit is 'n immergroen struik wat 3,5 m hoog kan word. Die blomme is eenhuisig en eenslagtig: daar is aparte manlike en vroulike blomme op dieselfde plant. Die blomme word deur die wind bestuif. Die grond kan suur, neutraal of basies wees en sand- of leemagtig. Dit groei goed op brakgrond, maar nie in die skaduwee nie.
Die plant is eetbaar en die blare, jong skeute en sade kan gekook word. Die sade lewer 'n meel wat vir die bak van brood gebruik kan word.Die sade is volop en is deur die Aborigines as tradisionele bron van voedsel gebruik. Die stamme lewer hout met 'n digtheid van 600 kg.m3

Die struik kan meer as 15 jaar oud word. Die blare is smaaklik vir vee, maar die plant is gevoelig vir blaarvreters. Dit word in Suid-Afrika ook vir voeder vir volstruise benut.


</doc>
<doc id="123532" url="https://af.wikipedia.org/wiki?curid=123532" title="A Clockwork Orange (boek)">
A Clockwork Orange (boek)

A Clockwork Orange is 'n distopiese roman deur die Britse skrywer Anthony Burgess. Dit is in 1962 geskryf en handel oor ’n groep gewelddadige jong mans in die nabye toekoms.

Die boek beskryf die wedervaringe en ervarings van 'n tiener, genaamd Alex, en ondersoek die mensdom se gewelddadige aard. Dit speel in 'n nie-so-verre toekomstige samelewing af, waar 'n kultuur van jeugopstand en geweld heers. Dit satiriseer tendense in jeugkultuur wat in die 1960's in die Weste teenwoordig was, en tot op hede steeds voorkom. Die dramatiese gebeure werp 'n lig op die mens se vrye wil en hoe dit tussen goed en kwaad kies, asook die onvermoë van vrye wil om die regte keuses te maak. Alex en sy bende steel, verkrag en rand mense aan. Hy word uiteindelik tronk toe gestuur vir die moord op 'n vrou toe hy by haar huis inbreek.

Volgens Burgess is die roman 'n "jeu d'esprit" wat in net drie weke geskryf is. Hy eksperimenteer met taal deur 'n Russies-geïnspireerde sleng genaamd Nadsat te skep. Die taal word deur Alex en die jonger karakters in die boek gebruik.

In 2005 is "A Clockwork Orange" in die Time-tydskrif se lys van 100 beste Engelse romans wat sedert 1923 geskryf is opgeneem. Dit is ook deur "Modern Library" en sy lesers as een van die 100 beste Engelse romans van die 20ste eeu aangewys. Die oorspronklike manuskrip van die boek is in 1971 deur McMaster-universiteit vir 'n skamele $250 gekoop.

In 1971 het Stanley Kubrick die verhaal in ’n rolprent omskep, maar kort daarna alle vertonings daarvan in Brittanje stopgesit. Hy het geglo dat mense die gewelddadige gedrag van die mans in die fliek sou naboots. Ná Kubrick se dood in 1999 is die fliek weer in Brittanje vertoon. Die 1965-fliek deur Andy Warhol, getiteld "Vinyl", is ook op die boek gebaseer.



</doc>
<doc id="123533" url="https://af.wikipedia.org/wiki?curid=123533" title="Swazi Wikipedia">
Swazi Wikipedia

Die Swazi Wikipedia is die Swazi weergawe van Wikipedia, 'n gratis, ope-inhoud aanlynensiklopedie. Volgens die aantal artikels is dit die grootste Wikipedia-projek.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.



</doc>
<doc id="123534" url="https://af.wikipedia.org/wiki?curid=123534" title="Betastraling">
Betastraling

Betastraling (simbool: β) is een van die drie belangrikste soorte radioaktiewe straling. 

Daar is twee soorte betastraling. Gewoonlik bestaan dit uit negatief gelaaide βs wat eintlik niks ander is as elektrone nie wat met hoë energie uitgesaai deur word betaverval van 'n instabiele kern. Die ander soort is β-deeltjies. Hulle is positrone, die positiewe antideeltjies van die elektrone. 

Wanneer die betastraling deur 'n magnetiese veld gelei word sal duidelik word watter soort betastraling dit is omdat die positiewe positrone in die teenoorgestelde rigting afgebuig word as die elektrone. Hulle word ook sterker afgebuig as alfastraling omdat hulle massa kleiner is as die alfadeeltjies s'n.

Positrone se lewensduur is beperk omdat hulle skielik 'n elektron sal teenkom en annihilasie sal ondergaan. Die betastraling van Na word aangewend as 'n bron van positrone om materiale se struktuur te bestudeer. Hulle lewensduur hang af van die elektrondigtheid in die materiaal en kan gemeet word. Hierdie tegniek word positronannihilasiespektroskopie genoem.


</doc>
<doc id="123538" url="https://af.wikipedia.org/wiki?curid=123538" title="Groot-Sandwoestyn">
Groot-Sandwoestyn

Die Groot-Sandwoestyn is 'n tussentydse Australiese biostreek, wat in die noord-weste van Wes-Australië geleë is, by die Pilbara- en suidelike Kimberley-streke. Dit is die 2de grootste woestyn in Australië naas die Groot Victoriawoestyn, en beslaan 'n oppervlak van 284 993 km².

Die Gibsonwoestyn lê na die suide, en die Tanamiwoestyn lê na die ooste.

Die Groot-Sandwoestyn het groot duinseë (ook bekend as Ergs) en bestaan dikwels uit longitudinale duine. In die noordooste van die woestyn is daar 'n baie bekende meteoriet impakkrater, die Wolfe Creek krater.

Die streek is baie ylbevolk, met die bevolking wat hoofsaaklik uit inheemse Australiese gemeenskappe en myngemeenskappe bestaan. Die inheemse Aboriginiese bevolking bestaan hoofsaaklik uit 2 groepe, die Martu-stam in die weste, en die Pintupistam in die ooste.

Die inheemse bevolking is sprekers van verskeie Westelike Woestyntale. Baie van die inheemse bevolking was gedurende die 20ste eeu onder dwang van hulle grondgebiede verwyder, en na nedersettings soos Papunya in die Noordelike Gebied verskuif.

Van die oorspronklike bevolking het onlangs begin terugkeer na hierdie areas. Jong inheemse volwassenes van die Groot Sandwoestyn reis na en werk in die Wilurarra Skeppingsprogram om hul kultuur te onderhou en ontwikkel.

Reënval langs die kus en verre noorde is laag, en hoogs seisoenaal. Areas naby die Kimberley-gebied het 'n gemiddelde reënval wat 300 mm/jaar oorskry, maar is is wisselvallig, en val kollerig.

Baie droogtejare eindig met 'n monsoon wolkmassa of tropiese siklone. Soos baie Australiese woestyne, is die reënval hoog volgens woestynstandaarde, met die droogste dele wat reënvalsyfers net onder 250 mm per jaar aanteken. 'n Baie hoë verdampingskoers kanselleer egter die relatiewe hoë reënval uit. Hierdie streek veroorsaak lae hittesones, wat die NW monsoon aandryf. Bykans al die reën kom van die monsoon donderstorms of tropiese siklone wat af en toe voorkom.

Oor die grootste gedeelte van die area vorm donderstorms ongeveer 20-30 keer per jaar, maar in die Kimberley-gebied is die gemiddeld 30-40 dae per jaar.

Somer dagtemperature is van die hoogste in Australië, met temperature op die noordelike grense naby Halls Creek wat by 37-38°C is, (maar naby die onderste punt van die skaal is), terwyl streke verder suid kan verhoog na 38-42°C wanneer daar nie monsoonwolke is nie.

Verskeie mense het al in hierdie gebied gesterf nadat hulle voertuie in afgeleë areas gaan staan het.

Die winter is kort en warm, met temperature wat wissel vanaf 25-30°C. Ryp kom gewoonlik nie voor nie, behalwe in streke wat die Gibsonwoestyn in die suidooste begrens wat 'n paar keer per jaar ligte ryp kan kry. Die winternagte kan koud wees in areas wat nie naby die kus is nie.

Inheemse kuns is 'n groot industrie in sentraal-Australië. Myne soos die Telfer-goudmyn (een van die grootste goudmyne in Australië) en Nifty-kopermyn, asook veestasies word in die weste van die gebied gevind. Die Kintyre-uraanafsetting is suid van Telfer geleë.

Die plantegroei van die Groot-Sandwoestyn word deur spinifex gedomineer.

Diere wat in die omgewing voorkom, sluit dingos, goannas (insluitende die groot perentie), bilbies, mulgara, buidelmol, rufous hare-wallaby, doringduiwel (Engels: Thorny Devil), bebaarde draak (Engels: bearded dragon), rooi kangaroo, 'n groot verskeidenheid voëls en akkedisse, asook Australiese wildekamele in.

Van die voëllewe in die woestyn sluit die skaars Alexandra-pappegaai, die Mulga-pappegaai en die skarlakenbors-pappegaai in.




</doc>
<doc id="123539" url="https://af.wikipedia.org/wiki?curid=123539" title="2009 Belgiese Grand Prix">
2009 Belgiese Grand Prix

Die 2009 Formule Een Belgiese Grand Prix is op 30 Augustus 2009 op die Circuit de Spa-Francorchamps, in België, gehou. Dit was die twaalfde wedren van die kampioenskapseisoen en is deur Kimi Räikkönen in 'n Ferrari gewen.


</doc>
<doc id="123540" url="https://af.wikipedia.org/wiki?curid=123540" title="2009 Italiaanse Grand Prix">
2009 Italiaanse Grand Prix

Die 2009 Formule Een Italiaanse Grand Prix is op 13 September 2009 op die Autodromo Nazionale Monza, in Italië, gehou. Dit was die dertiende wedren van die kampioenskapseisoen en is deur Rubens Barrichello in 'n Brawn-Mercedes gewen.


</doc>
<doc id="123541" url="https://af.wikipedia.org/wiki?curid=123541" title="2008 Italiaanse Grand Prix">
2008 Italiaanse Grand Prix

Die 2008 Formule Een Italiaanse Grand Prix is op 14 September 2008 op die Autodromo Nazionale Monza, in Italië, gehou. Dit was die veertiende wedren van die kampioenskapseisoen en is deur Sebastian Vettel vir Toro Rosso-Ferrari gewen.


</doc>
<doc id="123542" url="https://af.wikipedia.org/wiki?curid=123542" title="Františkovy Lázně">
Františkovy Lázně

Františkovy Lázně (Duits: "Franzensbad") is 'n stad en hersteloord in die sogenaamde Wes-Boheemse Driehoek van Mineraal- en Warmbaddens in Tsjeggië, sowat vyf kilometer noord van Cheb (Duits: "Eger") in die administratiewe distrik Okres Cheb, met 'n bevolking van meer as 5 500. Saam met twee ander hersteloorde en badplase, Karlovy Vary (Karlsbad) en Mariënbad, vorm Františkovy Lázně die hartland van die sogenaamde Wes-Boheemse Driehoek van Mineraal- en Warmbaddens

Die eerste verwysing na Františkovy Lázně se mineraalbronne dateer van 1502. Byna driehonderd jaar later, in 1793, is die nedersetting in die destyds Duitssprekende noordweste van Boheme gestig as Kaiser Franzensdorf. Nog in dieselfde jaar het die Loiman-badhuis ontstaan. Die nedersetting is in 1807 hernoem tot Franzensbad en het in 1865 stadstatus verwerf. Vanweë sy ryk argitektoniese erfenis - met boustyle wat van historisme tot klassisisme strek - en sy harmoniese historiese stadsbeeld, waarin die kleure geel en wit oorheers, is Františkovy Lázně in 1992 tot historiese monument verklaar.


</doc>
<doc id="123543" url="https://af.wikipedia.org/wiki?curid=123543" title="2009 Monaco Grand Prix">
2009 Monaco Grand Prix

Die 2009 Monaco Grand Prix is op 24 Mei 2009 op die Circuit de Monaco in Monte Carlo gehou. Dit was die sesde wedren van die kampioenskapseisoen en is deur Jenson Button in 'n Brawn-Mercedes gewen.


</doc>
<doc id="123544" url="https://af.wikipedia.org/wiki?curid=123544" title="Beta Centauri">
Beta Centauri

Beta Centauri (β Centauri, afgekort as Beta Cen of β Cen), met die tradisionele naam Hadar, is ’n driedubbele ster in die suidelike sterrebeeld Sentour (Centaurus). Die stelsel se gesamentlike skynbare magnitude van 0,61 maak dit die tweede helderste ster in Sentour en een van die helderste sterre in die naglug. Volgens metings van die Hipparcos-satelliet is dit sowat 390 ligjare van die Son af.

Beta Centauri is goed in die Suidelike Halfrond bekend as die binneste van twee sterre wat wys na die asterisme bekend as die Suiderkruis. ’n Lyn wat van die ander aanwyser, Alpha Centauri, deur Beta Centauri getrek word, lei na binne ’n paar grade van Gamma Crucis, die ster aan die bopunt van die kruis. Deur ’n lyn van dié ster af te trek na Alpha Crucis aan die onderkant van die kruis, kan ’n navigator vasstel waar suid is.

Die Beta Centauri-stelsel het drie komponente: Beta Centauri Aa, Ab en B. Al die spektraallyne wat waargeneem word, stem ooreen met dié van ’n B1-tipe ster.

Joan Voûte het Beta Centauri B in 1935 geïdentifiseer. Dit is 1,3 boogsekondes van die primêre komponent af en het sedert die ontdekking dieselfde gebly, hoewel die posisiehoek sedertdien met ses grade verander het. Beta Centauri B wentel op ’n afstand van 0,6 ligjare om die primêre komponent, met ’n periode van rofweg 1 500 jaar. 

In 1967 het Beta Centauri se periodieke wisseling in radiale snelheid daarop gedui dat Beta Centauri A ’n spektroskopiese dubbelster is. Dit is in 1999 bevestig. Hulle word Aa en Ab genoem; hulle het dieselfde massa en wentel om mekaar met ’n periode van 357 dae met ’n groot eksentrisiteit van sowat 0,8245. 

In 2005 is geraam die twee sterre is rofweg 4 AE van mekaar af.

Aa en Ab se klassifikasie van B1 III dui op reusesterre wat wegbeweeg van die hoofreeks. Hulle is albei Beta Cephei-veranderlikes met meervoudige pulseringsperiodes van net ’n paar uur. Die volle mate van veranderlikheid is nog nie bereken nie, maar dit is nie meer as ’n paar honderdstes van ’n magnitude nie.

Aa se massa is omtrent 12,02 keer dié van die Son en Ab s’n 10,58 keer.

Die ster se Bayer-naam is "Beta Centauri". Die tradisionele name is "Hadar" en "Agena". Hadar kom van die Arabiese حضار (die stam van die woord vir "teenwoordig" of "op die grond wees", of "beskaafde gebied"). Agena is moontlik afgelei van die Latynse "genua", "knieë". 

In 2016 het die Internasionale Astronomiese Unie se sternaamwerkgroep (WGSN) die naam "Hadar" vir die ster Beta Centauri Aa goedgekeur omdat hulle eiename aan individuele sterre toegeken het in plaas van aan stergroepe. 



</doc>
<doc id="123545" url="https://af.wikipedia.org/wiki?curid=123545" title="2008 Monaco Grand Prix">
2008 Monaco Grand Prix

Die 2008 Monaco Grand Prix is op 25 Mei 2008 op die Circuit de Monaco in Monte Carlo gehou. Dit was die sesde wedren van die kampioenskapseisoen en is deur Lewis Hamilton in sy McLaren-Mercedes gewen.


</doc>
<doc id="123546" url="https://af.wikipedia.org/wiki?curid=123546" title="Epsilon Centauri">
Epsilon Centauri

Epsilon Centauri (ε Centauri, afgekort as Epsilon Cen of ε Cen) is ’n ster in die suidelike sterrebeeld Sentour (Centaurus). Dit is een van die helderste sterre in die sterrebeeld, met ’n effens veranderlike skynbare magnitude van 2,3. Volgens metings van die Hipparcos-satelliet is dit sowat 430 ligjare van die Son af.

ε Centauri het ’n groot massa van omtrent 12 keer dié van die Son en ’n sterreklassifikasie van B1 III, wat aandui dit is ’n reusester wat ver gevorder is in sy evolusie. Sy ligsterkte is meer as 15 000 keer dié van die Son en sy effektiewe temperatuur is sowat 24 000 K. Dit gee die ster die blouwit skynsel van ’n B-tipe ster. Dit word geklassifiseer as ’n Beta Cephei-tipe veranderlike ster, met ’n primêre periode van 0,16961 dae (4 uur en 4 minute); dit voltooi 5,9 siklusse per dag. Tydens elke siklus wissel die helderheid van die ster tussen 2,29 en 2,31 m.

ε Centauri is ’n relatief jong ster van sowat 16 miljoen jaar.



</doc>
<doc id="123547" url="https://af.wikipedia.org/wiki?curid=123547" title="2009 Bahreinse Grand Prix">
2009 Bahreinse Grand Prix

Die 2009 Formule Een Bahreinse Grand Prix is op 26 April 2009 op die Bahrein Internasionale Renbaan in Sakhir, Bahrein gehou. Dit was die vierde wedren van die kampioenskapseisoen en is deur Jenson Button gewen.


</doc>
<doc id="123548" url="https://af.wikipedia.org/wiki?curid=123548" title="Alderamin">
Alderamin

Alderamin (ook bekend as Alpha Cephei of α Cep) is ’n helder ster in die sterrebeeld Kefeus (Cepheus) naby die noordelike hemelpool. Dit is redelik naby aan die Son, sowat 49  ligjare.

Met ’n deklinasie van meer as 62 grade noord is Alderamin meestal in die Noordelike Halfrond sigbaar, en reg deur die jaar in Europa, Noord-Asië, Kanada en Amerikaanse stede so ver suid as San Diego. Vanweë sy skynbare magnitude van sowat 2,5 is dit maklik met die blote oog sigbaar, selfs in stede met ligte lugbesoedeling.

Die ster se Bayer-naam is "Alpha Cephei" en sy Flamsteed-naam "5 Cephei". Die tradisionele naam, "Alderamin", kom van die Arabiese frase الذراع اليمين "al-dhirā‘ al-yamīn", "die regterarm". 

In 2016 het die Internasionale Astronomiese Unie se sternaamwerkgroep (WGSN) die naam "Alderamin" vir die ster goedgekeur. 



</doc>
<doc id="123549" url="https://af.wikipedia.org/wiki?curid=123549" title="2009 Spaanse Grand Prix">
2009 Spaanse Grand Prix

Die 2009 Formule Een Spaanse Grand Prix is op 10 Mei 2009 op die Circuit de Barcelona-Catalunya in Montmeló, Spanje gehou. Dit was die vyfde wedren van die kampioenskapseisoen en is deur Jenson Button in 'n Brawn-Mercedes gewen.


</doc>
<doc id="123550" url="https://af.wikipedia.org/wiki?curid=123550" title="2009 Turkse Grand Prix">
2009 Turkse Grand Prix

Die 2009 Formule Een Turkse Grand Prix is op 7 Junie 2009 op die Istanbul Park-renbaan in Istanboel, Turkye, gehou. Dit was die sewende wedren van die kampioenskapseisoen en is deur Jenson Button in sy Brawn-Mercedes gewen.


</doc>
<doc id="123551" url="https://af.wikipedia.org/wiki?curid=123551" title="2009 Britse Grand Prix">
2009 Britse Grand Prix

Die 2009 Formule Een Britse Grand Prix is op 21 Junie 2009 op die Silverstone-renbaan in Silverstone, Brittanje gehou. Dit was die agtste wedren van die kampioenskapseisoen en is deur Sebastian Vettel in sy Red Bull-Renault gewen.


</doc>
<doc id="123552" url="https://af.wikipedia.org/wiki?curid=123552" title="Gamma Cephei">
Gamma Cephei

Gamma Cephei of γ Cephei (afgekort as Gamma Cep of γ Cep) is ’n dubbelsterstelsel sowat 45  ligjare van die Son af in die sterrebeeld Kefeus (Cepheus). Die primêre komponent, Gamma Cephei A, amptelik bekend as Errai, het ’n sterreklassifikasie van K1 III-IV en is dus ’n oranje subreus. Dit het ’n rooidwergmetgesel, Gamma Cephei B. ’n Eksoplaneet met die naam Gamma Cephei Ab, wat later Tadmor gedoop is, wentel waarskynlik om die primêre ster.

Gamma Cephei is die ster wat met die blote oog sigbaar is wat Polaris eindelik sal vervang as die poolster vanweë aksiale presessie. Dit sal omstreeks 3000 n.C. nader as Polaris aan die noordpool wees en sal omstreeks 4000 n.C. op sy naaste aan die pool wees. Omstreeks die 6de millennium n.C. sal dit as poolster vervang word deur Iota Cephei.

Gamma Cephei het ’n skynbare magnitude van 3,22, waarvoor Gamma Cephei A feitlik alleen verantwoordelik is. Die primêre ster is sowat 6,6 miljard jaar oud (gebaseer op sy Fe/H-metaalinhoud) en is aan die wegbeweeg van die hoofreeks. Sedert 1943 dien die ster se spektrum as een van die stabiele verwysingspunte waarvolgens ander sterre geklassifiseer word.

Gamma Cephei B se massa is omtrent 0,409 keer dié van die Son. Dit is waarskynlik ’n rooidwerg van klas M4 en is 6,2 grade van ’n magnitude dowwer as die primêre ster. Daar word vermoed die twee sterre is ewe oud.

’n Planeet wat om Gamma Cephei A wentel, is aanvanklik in 1988 ontdek deur ’n Kanadese span bestaande uit Bruce Campbell, Gordon Walker en Stephenson Yang. In 1989 het ook Anthony Lawton en P. Wright die bestaan daarvan aangekondig. Dit sou die eerste bevestigde eksoplaneet gewees het wat ontdek is, en die ontdekking was geskoei op dieselfde radialesnelheidstegniek wat later suksesvol deur ander gebruik is. Die aanspraak op die ontdekking is egter in 1992 teruggetrek vanweë die gehalte van die data. 

In 2002 is bewyse van die bestaan van die planeet aansienlik versterk deur nuwe metings deur Artie Hatzes en sy samewerkers by die McDonald-sterrewag.

Die ster se Bayer-naam is "Gamma Cephei" en sy Flamsteed-naam "35 Cephei". Die tradisionele naam, "Errai" (ook gespel Er Rai of Alrai) kom van die Arabiese الراعي "ar-rā‘ī", "die herder". 

In 2016 het die Internasionale Astronomiese Unie (IAU) se sternaamwerkgroep (WGSN) die naam "Errai" vir die ster Gamma Cephei A goedgekeur omdat hulle eiename aan individuele sterre toegeken het eerder as aan stergroepe. 

In Julie 2014 het die IAU 'n proses van stapel gestuur om eiename aan sekere eksoplanete te gee deur die publiek vir name te laat stem. In Desember 2015 is aangekondig die wennaam vir Gamma Cephei Ab is "Tadmor". Dit is die antieke Semitiese naam en die Arabiese naam vir die stad Palmyra, 'n Unesco-wêrelderfenisgebied.



</doc>
<doc id="123568" url="https://af.wikipedia.org/wiki?curid=123568" title="Legogote">
Legogote

Legogote is 'n dorp in die Ehlanzeni-distriksmunisipaliteit in die ooste van Mpumalanga, Suid-Afrika. Dit is naby die suidwestelike grens met die Krugerwildtuin geleë.



</doc>
<doc id="123569" url="https://af.wikipedia.org/wiki?curid=123569" title="Malekutu">
Malekutu

Malekutu is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123574" url="https://af.wikipedia.org/wiki?curid=123574" title="Msogwaba">
Msogwaba

Msogwaba is 'n dorp in die Ehlanzeni-distriksmunisipaliteit in die suidooste van Mpumalanga.



</doc>
<doc id="123577" url="https://af.wikipedia.org/wiki?curid=123577" title="Mahushu">
Mahushu

Mahushu is 'n dorp in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123579" url="https://af.wikipedia.org/wiki?curid=123579" title="Manzini, Mpumalanga">
Manzini, Mpumalanga

Manzini is 'n dorp in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123580" url="https://af.wikipedia.org/wiki?curid=123580" title="Jan de Bruin">
Jan de Bruin

Ds. Johannes Lodewicus de Bruin (noemnaam oom Boetie, Bethulie, Oranjerivierkolonie, 17 April 1906 – Pretoria, Gauteng, 25 Januarie 1995) was tussen 1935 en 1977 predikant in vier gemeentes of kombinasies van die Gereformeerde Kerke in Suid-Afrika. 

Jan de Bruin was die oudste van die 17 seuns en dogters van David Stefanus en Elsie Phillipina de Bruin. As oudste kind moes hy noodwendig help om sy jonger sibbes groot te maak. In 1925 het hy matriek aan die Hoërskool Burgersdorp geslaag en in 1926 met sy akademiese en teologiese studie aan die destydse Potchefstroomse Universiteitskollege begin. In 1932 het hy sy studie suksesvol voltooi en in Januarie 1933 is hy deur die Kaaplandse Partikuliere Sinode beroepbaar gestel.

Weens die Groot Depressie en langdurige droogte wat die land destyds geteister het, moes hy twee en ’n half jaar op ’n beroep wag. In dié tyd het hy in verskeie gemeentes hulp verleen. In Mei 1935 het hy 'n beroep na die kombinasie Vryburg-Goeie Hoop ontvang en dit met blydskap en groot dankbaarheid aanvaar. Hier sou hy werk tot hy in 1943 'n beroep na Bethlehem-Harrismith-Reitz aanvaar het. Hier het hy ywerig gewerk tot hy in 1948 'n beroep na Innesdal in Pretoria aanvaar het. 

Ná 21 geseënde bedieningsjare het hy in 1971 vir die laaste keer 'n beroep aanvaar na die gekombineerde gemeentes Fauresmith-Philippolis-Koffiefontein. Hier het hy in 1977 ná 42 jaar in die bediening op 71-jarige leeftyd geëmeriteer. 

Ná sy emeritaat het hy en sy vrou hulle met reisattestaat in die gemeente Pretoria-Magalieskruin gevestig. In dié gemeente was hulle, volgens ds. E.J. Smit, die leraar ten tyde van ds. De Bruin se dood, nie "net aktiewe lidmate nie, maar het hy ook met groot seën nog gewerk as hospitaalpredikant. Verder het hy ook nog met dienswerk gehelp in Huis Hermon."

Ds. Smit skryf in die GKSA se "Almanak" vir 1996: "Gedurende sy verblyf in Magalieskruin het ek hom werklik goed leer ken. Jan de Bruin was 'n man wat met God gewandel het. Hy was 'n nederige dienskneg van die Here wat in alles die eer van die Here eerste gestel het. Hy was 'n hardwerkende man wat geseënd was met goeie gesondheid. In 42 jaar was hy nie 'n enkele Sondag vanweë siekte nie op die preekstoel nie. 

"Op sendinggebied het hy baanbrekerswerk in Pretoria gedoen. Hy het in soveel deputaatskappe van die Partikuliere Sinode Noord Transvaal en Nasionale Sinode gedien dat dit te veel is om op te noem. Op onderwysgebied het hy reusewerk gedoen. Vir my persoonlik was hy 'n geestelike vader, 'n man uit wie se ryke lewenservaring ek ontsaglik baie kon put met die oog op my bediening. Wat my die meeste van hom getref het, was sy nederigheid en gehoorsaamheid aan God se Woord. In hom het 'n warm Afrikanerhart geklop. Daarom het hy homself gegee vir sy land en sy volk. Sy taak was afgehandel. Daarom het God hom weggeneem. Ons eer graag so 'n voorganger soos Jan de Bruin."

In Desember van die jaar waarin hy in sy eerste gemeente bevestig is (1935), het ds. De Bruin in die huwelik getree met Benomi du Plessis. Uit dié huwelik is drie kinders gebore: Anne Francois, David Stefanus en Fredrica. Op 30 November 1968 het Benomi in 'n motorongeluk gesterf terwyl hulle op pad as na hul seun, Dawie, se huweliksbevestiging. Haar dood was vir hulle familie 'n harde slag. Ds. De Bruin is weer getroud, met Frieda Coetzee (née De Beer). Sy was sy lewensmaat tot sy dood.



</doc>
<doc id="123581" url="https://af.wikipedia.org/wiki?curid=123581" title="Khumbula">
Khumbula

Khumbula is 'n dorp in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123583" url="https://af.wikipedia.org/wiki?curid=123583" title="Kanyamazane">
Kanyamazane

Kanyamazane is 'n dorp in die Ehlanzeni-distriksmunisipaliteit in die ooste van Mpumalanga, Suid-Afrika



</doc>
<doc id="123584" url="https://af.wikipedia.org/wiki?curid=123584" title="Westland Whirlwind">
Westland Whirlwind

Die Westland Whirlwind was 'n tweemotorige, enkelsitplek vegvliegtuig wat deur die Britse Lugmag gebruik is tydens die Tweede Wêreldoorlog. Dit was ook hul eerste tweemotorige, enkelsitplek vegvliegtuig en was ontwerp as hoë prestasie, lang togafstand, nagvegter begeleidings vliegtuig. Gedeeltes van sy ontwerp was ultramodern vir sy tyd: motor verkoelers was voor in die vlerke, borrel tipe kajuit met goeie sig en die bewapening in die neus was dodelik. Die vliegtuig se vorm was oorheers deur die twee enjingondels en produksie was vertraag as gevolg van probleme met die Rolls-Royce Peregrine motors.

Die eerste eskader wat toegerus met die vliegtuig was, was 263 eskader in Desember 1940. Die eskader het tot Junie 1941 aanvallende verkenningstogte uitgevoer. Die "Westland Whirlwind" was egter ongewild met "Fighter Command" omrede die motors nie sterk genoeg was nie en ook deurentyd probleme gegee het. Die vliegtuig het ook 'n hoë landings spoed gehad van 129 km/h wat lang aanloopbane vereis het. Tog het 263 eskader die Britse Lugmag bomwerpers vergesel op daglig missies oor Europa, die bekendste is die bombardering van Keulen in Augustus 1941.

Die ander eskader wat toegerus met die "Whirlwind" was, 137 eskader, het die vliegtuig (model 1A) 'n as vegter/bomwerpers gebruik in lae hoogte aanvalle oor die Engelse Kanaal. Teen Desember 1943 was beide eskaders toegerus met ander vliegtuie en in Junie 1944 was die vliegtuig as verouder verklaar.




</doc>
<doc id="123587" url="https://af.wikipedia.org/wiki?curid=123587" title="Hlauhlau">
Hlauhlau

Hlauhlau is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123588" url="https://af.wikipedia.org/wiki?curid=123588" title="Jerusalem, Mbombela">
Jerusalem, Mbombela

Jerusalem is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123589" url="https://af.wikipedia.org/wiki?curid=123589" title="Zwelisha, Mpumalanga">
Zwelisha, Mpumalanga

Zwelisha is 'n dorp in die Ehlanzeni-distriksmunisipaliteit in die suidooste van Mpumalanga.



</doc>
<doc id="123610" url="https://af.wikipedia.org/wiki?curid=123610" title="Kasteel Karlštejn">
Kasteel Karlštejn

Die Kasteel Karlštejn (Tsjeggies: "hrad Karlštejn", Duits: "Burg Karlstein") is 'n hoogteburg wat bo-op 'n heuwelpiek in die gelyknamige nedersetting sowat 30 km suidwes van die Tsjeggiese hoofstad Praag geleë is. Die uitbreiding van 'n bestaande vesting tot 'n uitgestrekte Gotiese kasteelkompleks was een van die mees ambisieuse bouprojekte van Karel IV, koning van Boheme en keiser van die Heilige Romeinse Ryk, wat ná sy terugkeer uit Rome in 1348 begin is. Histories nie-outentieke herstelwerk, wat in die 19de eeu aan die kasteel, een van die mees besoekte besienswaardighede in Tsjeggië, gedoen is, word tans verwyder.

Die oorspronge van die kasteel, wat temidde 'n koninklike bos en 'n dagrit ver van Praag geleë was, is onbekend. Moontlik is dit deur vroeëre heersers uit die Huis van Luxemburg as plattelandse setel opgerig. Daarenteen is die doelwit van Karel IV se projek histories gedokumenteer. Karlštejn, wat deur die Valois-kasteel in Vincennes buite Parys geïnspireer is, het, afgesien van sy rol as koninklike woning buite Praag, sowel politieke asook godsdienstige funksies vervul. Tussen omstreeks 1350 en 1420 (die jaar waarin die Hussiete-oorloë begin het) is die Heilige Romeinse Ryk se kroonjuwele en kleinodieë hier bewaar. Ook die koninklike argiewe is hier tot in die 17de eeu gehuisves.

Die kasteel se sakrale karakter word bevestig deur sy vyf kapelle. 'n Voorheen wêreldlike saal in die Groot Toring is omgebou tot die Kapel van die Heilige Kruis wat as bewaarplek vir die Rykskroon- en kleinodieë sou dien. Langsaan, in 'n kapel wat sedert die 16de eeu as Sint Katharina-kapel bekend staan, is relikwieë van die Passie bewaar. Die keiserlike residensie was op die laagste verdieping geleë, met 'n verdere kapel wat aan Sint Nikolaas gewy is, moontlik ook 'n oratorium ter ere van Boheme se beskermheilige, Wenceslaus, wat deel uitgemaak het van die keiserlike egpaar se privaat woonvertrekke.

Volgens oorlewering het keiser Karel IV in 1355 sy eerste besoek aan die kasteel gebring om toesig te hou oor die boubedrywighede en die skilder- en dekorasiewerk in die kapelle. Tien jaar later is die bouprojek voltooi met die inwyding van die Kapel van die Heilige Kruis.



</doc>
<doc id="123631" url="https://af.wikipedia.org/wiki?curid=123631" title="Toktokkie">
Toktokkie

Toktokkie kan na een van die volgende verwys:


</doc>
<doc id="123632" url="https://af.wikipedia.org/wiki?curid=123632" title="Toktokkie (kewer)">
Toktokkie (kewer)

Die toktokkie ("Psammodes striatus") is 'n kewerspesie wat in die renosterveld voorkom.

Hierdie insek het 'n gladde lyf. Dit is swart van kleur en het rooibruin lyne. Die mannetjie het 'n geel viltagtige kol op die agterlyf. Die kewer klop met sy agterlyf op die grond om sy paarmaat te roep en dit verklaar sy naam.



</doc>
<doc id="123633" url="https://af.wikipedia.org/wiki?curid=123633" title="Klipnenta">
Klipnenta

Die Klipnenta ("Tylecodon ventricosus" (Burm.f.) Toelken) is 'n plant wat endemies aan Suid-Afrika is en in die provincies Wes-Kaap, Oos-Kaap en Noord-Kaap voorkom. Op die SANBI-rooilys word dit as 'veilig' gelys. 

Dit is 'n stam- en blaarsukkulent wat uit 'n gedeeltelik ondergrondse verdikte wortelstok groei. Dit vorm stompige spreidende takke wat 30 cm hoog en 2 cm in deursnee kan word. Die plant is bladwisselend en die blare is langwerpig lansvormig en effens behaard. Die bloeiwyse is trosvormig en die blomme staan in groepies van 2-3 by mekaar. Die blomme is gelerig groen aan die basis en word perserig bruin na die effens teruggeboë toppe toe.

Nes ander spesies van die genus "Tylecodon" is hierdie plant giftig vir skape en veroorsaak die simptome van krimpsiekte.


</doc>
<doc id="123636" url="https://af.wikipedia.org/wiki?curid=123636" title="Tylecodon bodleyae">
Tylecodon bodleyae

Tylecodon ventricosus Van Jaarsv. is 'n plant wat endemies aan Suid-Afrika is en in die Noord-Kaap provinsie voorkom. Op die SANBI-rooilys word dit as 'kritiek bedreigde' (CR B1ab(v)+2ab(v)- spesie gelys.

Dit is 'n vetplant wat net die struikgebied van Vyftienmyl se Berge naby Port Nolloth voorkom en bedreig word deur versamelaars vir die handel in vetplante. Dit groei op kwartsitiese sandsteenklowe op die hange wat op die suide uitsien. Dit word saam met die vygie "Conophytum bolusiae" gevind.

Dit is 'n dwergvetplantjie wat 10cm hoog word en groei uit 'n uitsonderlik geswolle wortelstok groei. Dit is dalk nie voldoende verskillend van "Tylecodon similis" nie. Die spesie is na Elise Bodley van Wyk (1922-1997) genoem wat "Tylecodon"-spesies geskilder het.


</doc>
<doc id="123637" url="https://af.wikipedia.org/wiki?curid=123637" title="Steekbossie">
Steekbossie

Die steekbossie ("Cliffortia ruscifolia" L.) is ;n struik wat endemies aan Suid-Afrika is. Dit kom in die Noord- en Wes-Kaap en effens in die Oos-Kaap voor. Die plant word op die SANBI-rooilys as 'veilig' (LC) gelys. 

SANBI gee twee subspesies:

Dit is 'n struik wat in renosterveld voorkom en baie skerp blare het wat tot verwondings kan lei. Dit word volop op Kaapstad se Tafelberg aangetref. Dit word nogtans in Engels "Climbers' friend" genoem omdat sy wortels stewig in die grond veranker is en die plant aan die klimmer houvas gee om nie te val nie.


</doc>
<doc id="123640" url="https://af.wikipedia.org/wiki?curid=123640" title="Close Encounters of the Third Kind">
Close Encounters of the Third Kind

Close Encounters of the Third Kind is ’n Amerikaanse rolprent wat in 1977 deur Steven Spielberg vervaardig is. Dit handel oor wesens van ’n ander deel van die heelal wat die aarde besoek.

Die fliek is vir agt Academy Awards genomineer en wen die prys vir beste kinematografie. Frank E. Warner kry ook 'n spesiale prestasie-toekenning vir die fliek se klankeffekte. Daarbenewens het die film elf ander pryse ingepalm, waaronder 'n Grammy vir John Williams se musiek, 'n Bafta vir beste produksieontwerp, en 'n "Saturn Award" vir beste scenario, beste regie en beste musiek.

Die fliek is in 2007 in die Amerikaanse "National Film Registry" opgeneem.


</doc>
<doc id="123641" url="https://af.wikipedia.org/wiki?curid=123641" title="2009 Duitse Grand Prix">
2009 Duitse Grand Prix

Die 2009 Formule Een Duitse Grand Prix het op 12 Julie 2009 op die Hockenheim-renbaan in Duitsland plaasgevind. Dit was die negende wedren van die kampioenskapseisoen.


</doc>
<doc id="123642" url="https://af.wikipedia.org/wiki?curid=123642" title="2009 Hongaarse Grand Prix">
2009 Hongaarse Grand Prix

Die 2009 Formule Een Hongaarse Grand Prix is op 26 Julie 2009 op die Hungaroring renbaan in Mogyoród, Hongarye gehou. Dit was die tiende wedren van die kampioenskapseisoen en is deur Lewis Hamilton in 'n McLaren-Mercedes gewen.


</doc>
<doc id="123643" url="https://af.wikipedia.org/wiki?curid=123643" title="Vought F4U Corsair">
Vought F4U Corsair

Die Vought F4U Corsair was 'n Amerikaanse enkelsitplek, eenmotorige vegvliegtuig wat tydens die Tweede Wêreldoorlog en Korea-oorlog gebruik is. Hierdie vegvliegtuig was ook van die beste vliegtuie van die oorlog, dit het onder andere die grootste skroef en kragtigste enjin gehad: Pratt & Whitney R-2800 Double Wasp. Niemand was verbaas toe die prototipe reeds vinniger as 640 km/h (400 mpu) gevlieg het nie, die eerste prototipe wat dit kon regkry. Die vliegtuig was ontwerp om twee masjiengewere in die vlerke en twee in die romp te dra maar later het ses 12,7 mm masjiengewere die standaard geword. Die masjiengewere was in die buitenste gedeelte van die opvoubare vlerke geïnstalleer. Kanonne en vuurpyle is later bygevoeg.

Dit is ironies dat een van die vinnigste en kragtigste vegvliegtuie eers deur die Amerikaanse Vloot afgekeur is. Hulle het die vliegtuig as ongeskik beskou vir gebruik op vliegdekskepe. Twee redes was die swak sig uit die kajuit en die vliegtuig se aard om te bons tydens landings. Die Amerikaanse Mariene Korps het egter die vliegtuig aangekoop en in Februarie tydens die Slag van Guadalcanal het die vliegtuig, as 'n landgebaseerde vliegtuig, aan luggevegte deelgeneem. Dit het homself gou as 'n gedugte vegter bewys en kon die Japannese Mitsubishi A6M Zero op gelyke voet aandurf. Die Mariene Korps was so beïndruk met die vliegtuig dat hulle binne ses maande vanaf sy debuut al hulle eskaders met die "Corsair" uitgerus het.

Teen die einde van 1943 het die landgebaseerde vliegtuie reeds 500 Japannese vliegtuie vernietig. Die Japannese soldate het die vliegtuig "Whistling death" genoem na aanleiding van 'n geluid van die lug wat deur die verkoeler gaan wanneer dit duik tydens 'n aanval. Toe die Tweede Wêreldoorlog tot 'n einde kom het die "Corsair" 2 140 vliegtuie vernietig en meer as 64 000 lug- en grondaanvalle voltooi.

Die Britse Vloot was die eerste vloot om die vliegtuig vanaf 'n vliegdekskip te bedryf. Hulle het die vlerke met 20 cm korter gemaak om dit te huisves binne in die vliegdekskip. Die Britse "Corsair's" het hulle debuut gemaak met 'n aanval op die Duitse slagskip "Tirpitz". Daar is bykans 2 000 "Corsair's" aan die Britse Vloot en Koninklike Nieu-Seelandse Lugmag verskaf.

Die "Corsair" het ook diens gedoen in die Korea-oorlog. In die eerste jaar van die oorlog, 1950, het die "Corsair" ongeveer 80% van al die missies vir die Amerikaanse Vloot en Amerikaanse Mariene Korps gevlieg. Nagvegterweergawes was uiters suksesvol en in die daglig het die "Corsair's" self teen die MiG-15 geveg en oorwin.

Produksie van die vliegtuig is gestaak in 1952 nadat meer as 12 500 eenhede gebou is. Dit is een van die langste produksielope ooit in die geskiedenis van Amerikaanse vegvliegtuigvervaardiging.

Die laaste model F2G was toegerus met die 3 000 perdekrag "Pratt & Whitney R-4350 Wasp Major" motor wat 50% meer kragtig was as dié van die prototipe. Die Franse Vlootvlieëniers het die vliegtuig gebruik in die guerilla-oorlog in Indochina van 1952 tot 1954. 

Daar was verskeie modelle, van F4U-1 tot by F4U-7. Vliegtuie deur ander vervaardigers gebou, se modeltoewysings was as volg: Brewster (F3A) en Goodyear (FG, F2G).




</doc>
<doc id="123644" url="https://af.wikipedia.org/wiki?curid=123644" title="Peter Parler">
Peter Parler

Peter Parler (ook bekend as "Peter von Gemünd", Parlerius, Parlerz; Tsjeggies: "Petr Parléř", Latyn: "Petrus de Gemunden in Suevia"; * 1330 of 1333 in Gmünd, † 13 Julie 1399 in Praag) was 'n Duits-Boheemse beeldhouer en argitek uit die befaamde Parler-familie van meesterbouers wat, saam met sy vader, Heinrich Parler, bekendheid verwerf het as een van die invloedrykste en vernaamste Gotiese ambagsmanne en katedraalboumeesters in Middeleeuse Europa.

Parler het sy opleiding in sy geboortestad Schwäbisch Gmünd ontvang en was gedurende sy loopbaan betrokke by 'n verskeidenheid laat Middeleeuse bouprojekte in onder meer Straatsburg, Keulen en Neurenberg. In 1356 het Parler hom in Praag gevestig, die hoofstad van die Koninkryk Boheme en destydse keiserlike setel van die Heilige Romeinse Ryk. Hier het twee van sy mees befaamde werke ontstaan - die Karelsbrug en die Sint-Vituskatedraal.


</doc>
<doc id="123647" url="https://af.wikipedia.org/wiki?curid=123647" title="Tieroog">
Tieroog

Tieroog (Engels: "Tiger’s eye" of "Tiger Eye") is 'n kleurspelende (Engels: "chatoyant") halfedelsteen wat gewoonlik 'n metamorfe (mineraal) is met 'n goue tot rooibruin kleur en 'n syagtige glans. As lede van die kwartsgroep kry tieroog en die verwante bloukleurige mineraal katoog hul silwerige, glansende voorkoms van die parallelle tussengroei van kwartskristalle en veranderde amfiboolvesels wat meestal in limoniet ('n ysteroksied) verander het.

Katoog/tieroog/buloog word gevorm deur die verandering van die amfibool krokidoliet na tieroog tydens 'n metamorfeproses. Wanneer daar nie yster betrokke is nie, vorm dit die blou vorm (katoog), maar wanneer daar voldoende yster beskikbaar is, word tieroog gevorm. Wanneer hitte betrokke is, word die rooi vorm (buloog) gevorm.

Tierooghalfedelstene word gewoonlik 'n "cabochon"-snit gegee om hul kleurspeling ten beste te vertoon. Die rooi vorm van tieroog (ook bekend as buloog) word ontwikkel deur hittebehandeling. Die kleurverskil gebeur a.g.v. die chromofoorelement (in tieroog se geval yster) wat van oksidasiestaat verander van tot . In die natuur kan geel tieroog wat in 'n dagsoom op die oppervlak aan veldbrande blootgestel is, 'n rooi kleur verkry. Dit kan onder andere in die Kuruman omgewing in die Kurumanheuwels gesien word. Donker klippe word kunsmatig verlig om die kleur te verbeter met behulp van 'n salpetersuur (HNO) behandeling.

Heuningkleurige klippe word gebruik om die meer gewaardeerde katoog chrysoberyl na te boots, maar die algehele effek is onoortuigend. Kunsmatige optiese veselglas is 'n algemene nabootsing van tieroog, en word in 'n wye verskeidenheid kleure geproduseer. Tieroog kom hoofsaaklik uit Suid-Afrika en Oos-Asië.
Tieryster is 'n veranderde klip wat hoofsaaklik uit tieroog, rooi jaspis en swart hematiet bestaan. Die golwende, kontrasterende kleurbande en glans veroorsaak 'n aantreklike motief, en word hoofsaaklik gebruik vir juweliersware en versiering. Tieryster is 'n gewilde ornamentele materiaal wat in 'n verskeidenheid toepassings gebruik word, van krale tot meshewwe.

Tieryster word hoofsaaklik in Suid-Afrika en Wes-Australië gemyn. Tieroog bestaan hoofsaaklik uit silikondioksied (SiO2) en word hoofsaaklik deur ysteroksied gekleur. Die relatiewe digtheidwissel van 2,64 tot 2,71.

Serpentyn afsettings waarin kleurspelende bande van krisotielvesels soms gevind word, is in die Amerikaanse state van Arizona en Kalifornië gevind. Hierdie word gesny en verkoop as "Arizona tieroog" en "Kaliforniese tieroog” edelstene.

Die handelsnaam van pietersiet word gebruik vir 'n gekraakte of gebreekte kalsedoon wat amfiboolvesels bevat en as tieroog van Namibië en China bemark.

Hierdie ander vorme is egter nie ware tieroog nie.

Algemene bronne van tieroog is Australië, Mianmar (Birma), Indië, Namibië, Suid-Afrika, Verenigde State, Brasilië, Kanada, China, Korea en Spanje.

In sommige dele van die wêreld word geglo dat tieroog bose magte afweer.

Tieroog word gewoonlik gebruik as halfedelstene in juweliersware en ornamente, en word ook in artikels soos messegoed as handvatsels gebruik. Dit is ook baie gewild onder versamelaars. In die Noord-Kaapse dorp Kuruman, is die ABSA bank se buitemure van klip gebou wat hoofsaaklik uit tieroog ("met klein hoeveelhede gebande ystersteen waarin die tieroog voorkom") bestaan.



</doc>
<doc id="123648" url="https://af.wikipedia.org/wiki?curid=123648" title="Ray Phiri">
Ray Phiri

Ray Phiri (1947–2017) was 'n Suid-Afrikaanse sanger, asook jazz- en mbaqangamusikant. Hy het die groep "Cannibals" in die 1970's gesig en later ook die groep "Stimela" begin. "Stimela" is bekend vir albums soos "Fire, Passion and Ecstacy" (1991) en "Look, Listen and Decide" (1992), asook die omstrede album "People Don't Talk So Let's Talk". Phiri was ook 'n kitaarspeler vir Paul Simon se "Graceland" gewees.

Raymond Chikapa Enock Phiri is op 23 Maart 1947 in Nelspruit gebore. Hy was die seun van 'n Malawiese immigrant en 'n Suid-Afrikaanse kitaarspeler, genaamd "Just Now" Phiri.

In die 1970's stig hy die musiekgroep "Cannibals". Nadat die groep ontbind het, het hy "Stimela" gestig. Laasgenoemde het talle platinum- en goue albums gelewer.

In 1985 het Paul Simon hom (asook vir Ladysmith Black Mambazo) gevra om aan sy "Graceland"-projek deel te neem. Die onderneming was suksesvol en het gehelp om dié musikante in die buiteland bekend te stel. Phiri het ook vir Simon met sy "Rhythm of the Saints"-album gehelp. In 2012 het Simon 'n Graceland-verjaardagtoer gereël, waaraan Phiri ook deelgeneem het.

Phiri is in 1987 ernstig in 'n ongeluk beseer. Die ongeluk het die lewens van sy musiekbestuurder en ses ander geëis. In 2003 is sy vrou in 'n motorongeluk oorlede, waartydens Phiri weereens ernstig beseer is.

Hy het talle toekennings vir sy musiek ontvang. In 2012 is hy met 'n Sama vir sy lewenslange bydrae tot plaaslike musiek vereer. Hy het ook die Orde van Ikhamanga (silwer) van die president van Suid-Afrika ontvang.

Phiri is op 12 Julie 2017 in Nelspruit (Mbombela) aan longkanker oorlede. Hy was 70 jaar oud.



</doc>
<doc id="123650" url="https://af.wikipedia.org/wiki?curid=123650" title="Lied">
Lied

'n Lied of liedjie is 'n stuk musiek wat geskryf is om deur die menslike stem gesing te word. Die geskrewe woorde wat vir 'n stuk musiek geskep is of waarvoor die musiek geskep is, word lirieke genoem.



</doc>
<doc id="123651" url="https://af.wikipedia.org/wiki?curid=123651" title="The Dolphin's Cry">
The Dolphin's Cry

The Dolphin's Cry is 'n liedjie deur Amerikaanse alternatiewe rockgroep Live. Dit is in Augustus 1999 vrygestel as die hoofenkelsnit van hul vierde studio-album "The Distance to Here". Die liedjie is saam met Jerry Harrison van Talking Heads geproduseer.

In die musiekvideo, onder leiding van Martin Weisz, speel die groep in 'n stegie, terwyl watergolwe in hul rigting vloei. Die ander mense in die stegie word panikerig as die golwe groter word. Teen die einde van die liedjie sweep die grootste golf deur die stegie en slaan die groep om, maar hulle staan weer op en speel verder.



</doc>
<doc id="123652" url="https://af.wikipedia.org/wiki?curid=123652" title="Villa Tugendhat">
Villa Tugendhat

Villa Tugendhat is 'n privaat woonhuis wat volgens 'n ontwerp van die Duits-Amerikaanse argitek Ludwig Mies van der Rohe (1886–1969) tussen 1929 en 1930 vir die entrepreneurs-egpaar Fritz en Grete Tugendhat, die ouers van die Duitse filosoof Ernst Tugendhat en die kunshistorikus Daniela Hammer-Tugendhat, in Černá Pole, 'n welgestelde noordelike buurt van Brno in Tsjeggo-Slowakye (tans Tsjeggië), van gewapende beton gebou is. Die gebou word as 'n baanbrekende prototipe van modernistiese boukuns in Europa beskou en het saam met Mies van der Rohe se befaamde Duitse uitstallingspawiljoen vir die Wêreldtentoonstelling van 1929 in Barcelona ontstaan, soos uit die ooreenstemmende gebruik van staalsuile sowel as edele materiale en meubels, oop ruimtes en die plat dakkonstruksie blyk. Binne die argitek se Europese werkperiode was Villa Tugendhat die beduidendste funksionalistiese ontwerp.

Villa Tugendhat is die mees bekende voorbeeld van modernistiese boukuns in Brno – en die enigste moderne gebou in Tsjeggië wat deur Unesco as wêrelderfenis gelys is. Sy innovatiewe ontwerp, waarvoor 'n met bakstene versterkte staalskelet sonder gewigdraende mure gebruik is om Mies van der Rohe se nuwe informele konsep van 'n maklik aanpasbare oop ruimte met groot vensterfronte, wat perfek in sy natuurlike omgewing pas, te verwesenlik, was 'n mylpaal wat van Villa Tugendhat een van die ikone van moderne residensiële argitektuur gemaak het – saam met Corbusier se "Villa Savoye", Frank Lloyd Wright se "Robie House" en Hans Scharoun se "Haus Schminke".



</doc>
<doc id="123653" url="https://af.wikipedia.org/wiki?curid=123653" title="Lightning Crashes">
Lightning Crashes

Lightning Crashes is 'n liedjie deur die "Amerika"anse rockgroep Live. Dit is in September 1994 vrygestel as die derde enkelsnit van hul album, "Throwing Copper".

Alhoewel die liedjie nie as 'n enkelsnit in die VSA vrygestel is nie, het dit genoeg op die radio gespeel om in 1985 nommer 12 op die "Billboard Hot 100 Airplay-treffersparade" te bereik. Die liedjie het ook die "Billboard Album Rock Tracks" en "Hot Modern Rock Tracks" bereik. Die liedjie was ook 'n top 40-treffer in die Verenigde Koninkryk waar die enkelsnit in verskeie formate vrygestel is.

Hoofsanger Ed Kowalczyk sê: "Ek het "Lightning Crashes" in my broer se slaapkamer, met 'n akoestiese kitaar geskryf, kort voor ek uit my ouerhuis getrek het en my eerste plek gekry het". Kowalczyk sê dat die "Lightning Crashes-video" verkeerde interpretasies van die lied se bedoeling veroorsaak het:
While the clip is shot in a home environment, I envisioned it taking place in a hospital, where all these simultaneous deaths and births are going on, one family mourning the loss of a woman while a screaming baby emerges from a young mother in another room. Nobody's dying in the act of childbirth, as some viewers think. What you're seeing is actually a happy ending based on a kind of transference of life.
"New York Magazine" het die groep as "diep misties" beskryf en beweer dat die liedjie was: "Die verhaal van 'n ... verband tussen 'n ouerige vrou wat doodgaan en 'n nuwe ma op die oomblik van geboorte."



</doc>
<doc id="123654" url="https://af.wikipedia.org/wiki?curid=123654" title="Bush (Britse rockgroep)">
Bush (Britse rockgroep)

Bush is 'n Britse rockgroep wat in 1992 in Londen, Engeland gestig is. Hulle bestaan tans uit hoofsanger en ritmekitaarspeler Gavin Rossdale, hoof-kitaarspeler Chris Traynor, baskitaarspeler Corey Britz, en Robin Goodridge op tromme.



</doc>
<doc id="123667" url="https://af.wikipedia.org/wiki?curid=123667" title="Def Leppard">
Def Leppard

Def Leppard is 'n Engelse rockgroep wat in 1977 in Sheffield gestig is as deel van die Britse "heavy metal"-beweging.




</doc>
<doc id="123669" url="https://af.wikipedia.org/wiki?curid=123669" title="Boet Pretorius">
Boet Pretorius

Boet Pretorius is 'n Afrikaanse musikant, musiekregisseur, -vervaardiger en -verwerker. Hy is 'n pionier wat baanbrekerswerk op die musiekfront (veral wat Afrikaanse musiek betref) gedoen het. Pretorius het talle kunstenaars oor die jare met hul musiekloopbane gehelp, insluitend Die Briels, Gé Korsten, Min Shaw, Lance James, Groep Twee en Carike Keuzenkamp.

Pretorius het al op skool in sangkompetisies gesing en kitaar begin speel. Ná skool het hy klasse in musiek geloop, op universiteit elektronika studeer en sy eie ateljee gebou. Hy het ook langspeelplate onder die naam "Dimpel Pretorius" gemaak en in die orkeste van Jurie Ferreira, Nico Carstens en Hendrik Susan gespeel.

Van ongeveer 1975 het hy by Brigadiers Musiek gewerk, wat later EMI geword het. In 1981 het hy die platemaatskappy Decibel Musiek saam met André Viljoen en Retief van Rooyen (Anneli van Rooyen se pa) begin. Hier was hy vir om en by 130 goue en 15 platinum plate verantwoordelik. In 2000 het hy Decibel verkoop.

Hy was ook vir die volgende rolprente se musiek verantwoordelik:

In 2007 is hy met 'n Sama vir sy lewenslange bydrae tot plaaslike musiek vereer.



</doc>
<doc id="123670" url="https://af.wikipedia.org/wiki?curid=123670" title="Ngodini">
Ngodini

Ngodini is 'n nedersetting in die Ehlanzeni-distriksmunisipaliteit in die suidooste van Mpumalanga.



</doc>
<doc id="123671" url="https://af.wikipedia.org/wiki?curid=123671" title="Newscom, Mpumalanga">
Newscom, Mpumalanga

Newscom is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123672" url="https://af.wikipedia.org/wiki?curid=123672" title="Tekwane Estate">
Tekwane Estate

Tekwane Estate is 'n nedersetting in die Ehlanzeni-distriksmunisipaliteit in die suidooste van Mpumalanga.



</doc>
<doc id="123674" url="https://af.wikipedia.org/wiki?curid=123674" title="Swalala">
Swalala

Swalala is 'n nedersetting in die Ehlanzeni-distriksmunisipaliteit in die suidooste van Mpumalanga.



</doc>
<doc id="123676" url="https://af.wikipedia.org/wiki?curid=123676" title="Tekwane">
Tekwane

Tekwane is 'n nedersetting in die Ehlanzeni-distriksmunisipaliteit in die suidooste van Mpumalanga.



</doc>
<doc id="123678" url="https://af.wikipedia.org/wiki?curid=123678" title="Gutshwa">
Gutshwa

Gutshwa is 'n nedersetting in die Ehlanzeni-distriksmunisipaliteit in die suidooste van Mpumalanga.



</doc>
<doc id="123681" url="https://af.wikipedia.org/wiki?curid=123681" title="Gutshwakop">
Gutshwakop

Gutshwakop is 'n nedersetting in die Ehlanzeni-distriksmunisipaliteit in die suidooste van Mpumalanga.



</doc>
<doc id="123687" url="https://af.wikipedia.org/wiki?curid=123687" title="Leeustert">
Leeustert

Die Leeustert ("Agave attenuata") is 'n agave-spesie, wat vernoem is na aanleiding van die lang, imponerende bloeiwyse wat dikwels tot teen die grond afkrom. Dit het ook 'n krom stam wat ongewoon is onder agave-spesies. Dit is inheems aan die plato van Jalisco-staat in sentraal-Meksiko. Aangesien dit geen stekels het nie, het dit 'n gewilde sierplant in tuine geword, en is na bewering genaturaliseer in Madeira en Libië.

Die stamme wissel tipies van 50 to 150 cm in lengte, en ou blare val eindelik af sodat die stam sigbaar word. Die blare is ovaat-akuminaat in vorm, 50–70 cm lank en 12–16 cm breed. Hulle vorm 'n roset en is bleek gekleurd, van liggrys tot 'n lig-gelerige groen. Die blare is nie getand nie, en het ook geen terminale stekel nie, alhoewel die gepunte blare mettertyd by die punt uitrafel. Die bloeiwyse is 'n digte raseem, 2.5 tot 3 meter hoog, met groenerige geel blomme.

Die ontdekkingsreisiger Galeotti het in 1834 eksemplare van hierdie plant na Kew-tuine in Engeland gestuur, wat hy by 'n ongespesifiseerde ligging in Meksiko versamel het. Meer onlangse ondersoeke het vasgestel dat hulle van Jalisco-staat ooswaarts tot in Meksiko-staat voorkom, en wel in klein kolonies op hoogtes van tussen 1 900 m en 2 500 m. Aangesien daar min waarnemings is, word aanvaar dat dit van nature skaars is.

In verbouing verkies dit blykbaar relatief vogtige leemgrond, alhoewel dit ook arm grond en droë toestande kan verduur. Dit gedy beter as dit teen direkte somersonlig of langdurige ryptoestande beskerm word.


</doc>
<doc id="123695" url="https://af.wikipedia.org/wiki?curid=123695" title="Sianobakterie">
Sianobakterie

Sianobakterieë (filum Cyanophyta), ook blou- of blougroenwiere genoem, staan dikwels – ontereg – as blougroenalge bekend – of meer tereg – as blougroenbakterieë. Hulle is primitiewe klein organismes wat sedert hul ontstaan in die Prekambrium glad nie verander het nie. Hulle is prokariotiese organismes wat fotosintese vermag. 

Hulle is akwaties (in water lewend) en dikwels eensellig, hoewel hulle ook matte kan vorm, wat dan deur hulle blougroen kleur verraai word. Hulle is een van die oudste lewensvorme op aarde en het dalk reeds tussen 2 en 3,5 miljard jaar gelede bestaan. Sianobakterië was dalk verantwoordelik vir die Groot Suurstofkatastrofe. Fossielmatte wat stromatoliete genoem word het veral die Mesoproterosoïkum oorheers en kan vandag nóg op talle plekke aangetref word.

Die struktuur van die mikroskopiese wierselle is baie eenvoudig. Daar is geen ware kern nie en die kernmateriaal en selkleurstof is oral in die protoplasma van die sel versprei. 

Die kleur, wat gewoonlik blou of groen is, word deur die verhouding van die rooi (fikoëritrine), groen (chlorofil) en blou (fikosianine) pigment in die sel bepaal. Hoewel daar nie spesifieke organelle (organismes wat 'n spesifieke funksie vervul) in die sel is nie, is daar wel sekere selinsluitsels. Benewens oliedruppeltjies kom daar skynvakuole in die blouwierselle voor. 

Hierdie vakuole speel 'n rol in die dryfvermoë van sommige blouwierselle. Blouwiere kom ook in die vorm van rustende spore (akinete) voor. Akinete is selle wat vergroot is met 'n dik selwand en tot sewentig jaar lank die vermoë om te ontkiem kan behou.

In die bepaalde omstandighede vorm sommige meersellige blouwiere heterosiste (groot selle met 'n dik wand wat uit eiwitte opgebou is). Hierdie selvorme speel waarskynlik in die sel se voortplanting 'n rol. 'n Normale, aktiewe blouwiersel word omring deur 'n dun membraan wat uit pektien, sellulose, eiwitte en vette saamgestel is. As gevolg van die pektien in die selwand word die blouwier as 'n primitiewe organisme geklassifiseer.

Meersellige blouwiere se selwande is dikwels bedek met slym, wat daartoe aanleiding gee dat 'n hele kolonie blouwiere dan deur 'n slymkapsel omhul word. Die spesifieke vorm van die kolonies word bepaal deur die eienskappe van die soort blouwier en deur die omgewing waarin hulle voorkom. As die omstandighede ongunstig is, kan blouwiere net soos bakterieë spore met dik wande vorm. In hierdie vorm kan die blouwier dan ongunstige toestande oorleef. Sodra die toestande weer gunstig word, los die dik spoorwand op en word die blouwiersel weer vrygestel om ongehinderd verder voort te plant.

Blouwiere speel 'n belangrike rol in die natuur. Net soos die plante die voedsel van die meeste diere op land is, is blouwiere saam met ander wiersoorte die weivelde van die see. As daar geen wiere was nie, sou daar geen seediere kon gewees het nie. Omdat blouwiere fotosinteer, het hulle in water 'n nog belangriker rol om te vervul. Gedurende fotosintese stel blouwiere suurstof vry wat vir asemhaling van visse en ander seediere noodsaaklik is. Sonder hierdie wiere sou daar te min suurstof vir enige seelewe in die water gewees het. Blouwiere het ook die vermoë om stikstof uit die atmosfeer te absorbeer - iets wat ander plante en diere nie kan doen nie. Met hierdie organismes se vermoë om stikstof op te neem en suurstof vry te stel, sal blouwiere waarskynklik in die toekoms as voedsel vir ruimtemanne op lang ruimtereise gebruik kan word."

Sianobakterieë kan skadelik vir mens en dier wees. Twee derdes van Suid-Afrika se damme het in 2015 hierdie organismes bevat volgens navorsing van Matthews en Bernard. Dit is gewoonlik die gevolg van die feit dat water hoogs verryk is met voedingstowwe (nitrate, fosfate) uit die landbou wat die water hipertrofies maak. Die organismes kan by hoë konsentrasies 'n soort mat of skuim vorm. Vee wat hierdie skuim inkry, sal vrek.

Blouwiere kan deur seldeling of spoorvorming voortplant. Eensellige organismes deel eenvoudig vegetatief en vorm kokkusspore. Meersellige blouwiere vorm 'n aantal hormospore (meersellige draadjies wat uiteindelik tot die vorming van 'n nuwe kolonie aanleiding gee). Omdat blouwiere nie spesifieke eise aan hul omgewing stel nie, kan hulle byna oral op aarde voorkom. Hulle lewe in sowel sout- as varswater. Op land word hulle van woestyne tot gletsers aangetref. Omdat blouwiere uiterste temperature kan verdra, is hulle dikwels die baanbrekers vir plantegroei op ratse. Omdat blouwiere die rotse laat verweer, vorm hulle humus sodat ander plante daar kan groei. Sommige blouwiere lewe in simbiose met skimmels en vorm so korsmosse. In die Suidpoolstreek is korsmos die vernaamste plantegroei op die ratse. Omdat blouwiere nie baie lig vir fotosintese nodig het nie, kan hulle baie diep onder die water voorkom. Naas die verskillende soorte blouwiere wat op verskeie vlakke groei, is daar ook soorte wat los in water ronddryf. Laasgenoemde vorm gewoonlik deel van plankton. Bepaalde soorte visse lewe van blouwiere. In Indië het die boere die blouwiere se vermoë om stikstof uit die lug te absorbeer, gebruik om met die bemesting van hul landbougrond te help. Sover bekend, is daar twee soorte giftige blouwiere: die "Microcystis flos aquae" en die "Anabaena flos aquae" skei tydens metabolisme stowwe af wat vir mens en dier toksies is.

Blouwiere is eenvoudige organismes wat alleen kan voorkom of in draadvormige kolonies saamlewe. Fossiele van blouwiere wat in prekambriese gesteentes gevind is, dui daarop dat blouwiere reeds meer as twee miljard jaar oud is – ouer as die oudste dierfossiele. Sedert die Prekambrium het blouwiere bykans geen verandering ondergaan nie. 

Blouwiere resorteer onder die splytplante (dit wil sê bakterieë en eensellige blouwiere) en word in die eenselliges en meerselliges onderverdeel. Wat hul bou en manier van voortplanting betref, stem die blouwiere baie ooreen met bakterieë. Dit is trouens dikwels moeilik om die twee van mekaar te onderskei.

Die selwand van die blouwier bestaan uit dieselfde materiaal as die van die bakterie. Albei organismes het ook geen ware selkern nie. Die selvoortplanting van sowel die blouwier as die bakterie is ongeslagtelik en geskied deur middel van seldeling. 

Ten spyte van hierdie ooreenkomste is daar tog duidelike verskille. In teenstelling met bakterieë het blouwiere chlorofil waarmee hulle kan fotosinteer (koolsuurgas word tydens fotosintese onder die invloed van lig in suurstof en koolhidrate omgesit.)

Blouwiere kan net soos sommige bakterieë stikstof uit die atmosfeer absorbeer en dit vir hulle metaboliese prosesse gebruik. Wat dit nog moeiliker maak om tussen die twee organismes te onderskei, is die feit dat daar kleurlose organismes (algobakterieë) bestaan wat presies dieselfde eienskappe as blouwiere besit. 

Mikrobioloë stem nie altyd saam oor die taksonomie nie. Die NCBI gee naas talle Cyanophyta "incert. sed." hierdie agt ordes:



</doc>
<doc id="123730" url="https://af.wikipedia.org/wiki?curid=123730" title="Olomouc">
Olomouc

Olomouc ([ˈolomou̯t͡s], Duits: "Olmütz") is die sesde grootste stad van Tsjeggië en die setel van die administratiewe streek Olomoucký kraj, die tweede oudste universiteit, een van die land se twee hooggeregshowe en die Rooms-Katolieke aartsbisdom Olomouc. Tot 1641 was Olomouc die hoofstad van Morawië met 'n bevolking wat tot 1945 merendeels Duitssprekend was. Dit is tans 'n belangrike administratiewe, kulturele en handelsentrum in die ooste van die Tsjeggiese Republiek.

Olomouc het sy eerste bloeitydperk onder biskop Bruno von Schauenberg beleef, die belangrikste politieke raadgewer van koning Wenceslaus I en Přemysl Otakar II. Die Hongaarse koning Matthias Corvinus, wat Morawië in 1468 verower het, het homself op 3 Mei 1490 in Olomouc se Metropolitaankerk tot koning van Boheme laat kroon.

Die Tweede bloeitydperk het met die Teenreformasie gekom. In 1566 is 'n Jesuïete-akademie in Olomouc gevestig wat elf jaar later tot 'n universiteit verhef is. Vanaf 1855 is hierdie tersiêre instelling egter beperk tot 'n teologiese fakulteit, en eers in 1946 het dit sy vroeëre status as universiteit herwin.


</doc>
<doc id="123741" url="https://af.wikipedia.org/wiki?curid=123741" title="Kriptokristallyn">
Kriptokristallyn

Die term kriptokristallyn is 'n mineralogiese/geologiese term wat verwys na minerale wat sulke klein kristalle het dat die kristallografiese aard nie met die blote oog waargeneem kan word nie. Selfs mikroskopies in dun seksie deur gepolariseerde lig is dit moeilik om te onderskei.






</doc>
<doc id="123742" url="https://af.wikipedia.org/wiki?curid=123742" title="Coalbrook-ramp">
Coalbrook-ramp

Die Coalbrook-ramp (ook Clydesdale-mynramp) was die grootste mynramp tot nog toe in Suid-Afrika. Die ramp het op 21 Januarie 1960 in die Coalbrookskag van die Clydesdale-steenkoolmyn naby Sasolburg in die Vrystaat plaasgevind. Altesame 435 mynwerkers het omgekom. Die gebeure is deur Die Briels in hulle liedjie "Ter nagedagtenis aan 435 mynwerkers" beskryf.

Om 19:00 op die betrokke dag het die skag op 'n diepte van 180 meter ondergronds ingegee. Ongeveer 1 000 myners was in die slag gewees. Die meeste kon met behulp van 'n skuinsskag (hellingskag) ontsnap. Reddingspanne van ander myne in die omgewing het hulle te hulp gesnel. Boorgate is geboor in gebiede waar oorlewendes na verwagting sou wees en mikrofone is in die gate afgesak. Hulle kon egter geen teken van lewe vind nie. Die reddingspoging is na 11 dae gestaak.

In reaksie op die nuutgeboude Taaibos-kragstasie by Kragbron het produksie van steenkool by die myn van 134 230 ton (1954) tot 2 260 660 ton per jaar (1958) toegeneem.

Die ongeluk is deur 'n kaskade van gebreekte pilare veroorsaak. Slegs 'n paar pilare het aanvanklik gefaal, wat die las op aangrensende pilare verhoog het, tot hulle ook gefaal het. Die effek het uiteindelik oor 'n gebied van 324 hektaar versprei.

'n Bydraende faktor was die verwydering van kool aan die bokant van die horisontale skagte. Dit het die tonnels vergroot, maar 'n gaping tussen die tonneldak en die strukture wat dit moes dra gelaat.

Ná die ramp het die Suid-Afrikaanse regering die koolmyn-navorsingsbeheerraad gestig om die veiligheid by steenkoolmyne te verbeter en navorsings op die sterkte van pilare te doen. Die Wetenskaplike en Nywerheidsnavorsingsraad (WNNR) en die Kamer van Mynwese Navorsingsorganisasie het hulle hierin bygestaan.


</doc>
<doc id="123744" url="https://af.wikipedia.org/wiki?curid=123744" title="Pleochroïsme">
Pleochroïsme

Pleochroïsme is 'n optiese verskynsel waarin 'n stof verskillende kleure vertoon wanneer dit van verskillende hoeke waargeneem word, veral in gepolariseerde lig.

Anisotropiese kristalle sal optiese eienskappe hê wat wissel met die rigting van die lig. Die polarisasie van lig bepaal die rigting van die elektriese veld, en kristalle sal op verskillende maniere reageer as hierdie hoek verander word. Hierdie soort kristalle het een of twee optiese asse. As die absorbering van lig met die hoek relatief tot die optiese as in 'n kristal wissel, het dit pleochroïsme tot gevolg.

Anisotropiese kristalle het dubbelbreking van lig waar lig van verskillende polarisasies verskillende gebuig word deur die kristal, en gevolglik verskillende paaie deur die kristal volg. Die komponente van 'n verdeelde ligstraal volg verskillende paaie binne die minerale en reis teen verskillende snelhede.

Wanneer die mineraal teen 'n sekere hoek waargeneem word, sal lig 'n sekere kombinasie van roetes en polarisasies volg, en by elk sal verskillende kleure lig geabsorbeer word. Teen 'n ander hoek sal die lig wat deur die kristal beweeg, saamgestel word uit ander kombinasies van ligpaaie en polarisasies, elk met hul eie kleur. Die lig wat deur die mineraal beweeg, sal dus verskillende kleure hê as dit vanuit verskillende hoeke beskou word, wat die mineraal laat lyk of dit verskillende kleure het.

Tetragonale, trigonale en heksagonale minerale kan slegs twee kleure vertoon, en word dichroïs genoem. Ortorombiese, monokliniese en trikliniese kristalle kan drie kleure vertoon, en is trichroïes. Hipersteen met sy twee wee optiese asse, kan 'n rooi, geel of blou voorkoms hê wanneer dit op drie verskillende maniere in driedimensionele ruimte georiënteer word. Isometriese minerale kan nie pleochroïsme vertoon nie.] Toermalyn stel 'n sterk mate van pleochroïsme ten toon. Juwele word soms gesny en geset om hul pleochroïsme of te vertoon of weg te steek, afhangende van die kleure en hul aantreklikheid.

Die pleochroiese kleure is op hul maksimum wanneer die lig parallel met 'n kristallografiese as gepolariseer word. Die asse word X, Y en Z aangedui. Hierdie asse kan bepaal word uit die voorkoms van 'n kristal in 'n konoskopiese interferensiepatroon. Waar daar twee optiese asse is, gee die skerphoek van die asse Z vir positiewe minerale en X vir negatiewe minerale en die stomphoek gee die alternatiewe as (X of Z). Loodreg op hierdie is die Y-as. Die kleur word gemeet met die polarisasie parallel aan elke rigting. 'n Absorpsieformula meet die hoeveelheid absorpsie parallel aan elke as in die vorm van X <Y <Z, met die linkerste wat die minste absorpsie en die regs die meeste het. .

Pleochroïsme is 'n uiters nuttige hulpmiddel in mineralogie en gemologie vir mineraal en juweel identifikasie, aangesien die aantal kleure wat vanuit verskillende hoeke sigbaar is, die moontlike kristallyne struktuur van 'n edelsteen of minerale kan identifiseer en dus help om dit te klassifiseer. Minerale wat andersins baie soortgelyk is, het dikwels baie verskillende pleochroiese kleurskemas. In sulke gevalle word 'n dun seksie (ongeveer 35mikron) van die mineraal gebruik en onder gepolariseerde lig ondersoek met 'n petroskopiese mikroskoop. 'n Digroskoop gebruik ook hierdie eienskap om minerale te identifiseer.








</doc>
<doc id="123771" url="https://af.wikipedia.org/wiki?curid=123771" title="Torianiet">
Torianiet

Torianiet is 'n radioaktiewe mineraal met formule . Dit kom in pegmatiete en alluviale neerslae voor.

Dit is taamlik seldsaam en word in myne op Madagaskar, Sri Lanka en in Kanada aangetref. Die Kanadese mineraal is gewoonlik uranotorianiet en bevat uraan. Die mineraal het genoeg radioaktiwiteit om selfs in museumkolleksies gevaarlik te wees. Afhanklik van die uraangehalte wissel die aktiwiteit van 17 tot 32 milliröntgen/uur. 


</doc>
<doc id="123772" url="https://af.wikipedia.org/wiki?curid=123772" title="Menkar">
Menkar

Menkar (ook bekend as Alpha Ceti of α Cet) is die tweede helderste ster in die sterrebeeld Walvis (Cetus).

Hoewel die ster die Bayer-naam α Ceti het, is dit met ’n skynbare magnitude van 2,54 nie die helderste ster in die sterrebeeld nie. Dié eer kom Beta Ceti toe, wat ’n magnitude van 2,04 het. Menkar is ’n rooireus met ’n sterreklassifikasie van M1,5 IIIa. Sy massa is meer as twee keer dié van die Son en as ’n reusester het dit uitgesit tot ’n radius van 89 keer dié van die Son. Die oppervlaktemperatuur is net 3 795 K (in vergelyking met die Son se 5 778 K), maar vanweë die groot oppervlakte van sy fotosfeer straal dit 1 455 keer soveel energie uit. Die relatief lae temperatuur gee aan Menkar die rooi skynsel van ’n M-tipe ster.

Menkar het uit die hoofreeks wegbeweeg nadat dit al die helium in sy kern opgebruik het. Omdat dit sy koolstofkern begin brand, sal dit waarskynlik soos Mira hoogs onstabiel raak voordat dit eindelik sy buitenste lae sal wegstoot, ’n planetêre newel word en ’n relatief groot witdwerg agterlaat.

Die ster se Bayer-naam is "Alpha Ceti" en sy Flamsteed-naam "92 Ceti". Die tradisionele naam, "Menkar" of "Menkab", kom van die Arabiese woord منخر "manħar", "neusgat" (van die Walvis). 

In 2016 het die Internasionale Astronomiese Unie se sternaamwerkgroep (WGSN) die naam "Menkar" vir die ster goedgekeur. 



</doc>
<doc id="123775" url="https://af.wikipedia.org/wiki?curid=123775" title="Gammastraling">
Gammastraling

Gammastraling (simbool: γ) is een van die drie belangrikste vorme van radioaktiwiteit. Dit is – anders as alfa- of betastraling – elektromagnetiese golwe met baie hoë vlakke van energie en ’n hoë frekwensie. Gammastrale kan met X-strale vergelyk word, behalwe dat hulle korter golflengtes het. 

Paul Villard, ’n Franse chemikus en fisikus, het gammastraling in 1900 ontdek terwyl hy straling bestudeer het wat deur radium vrygestel word. In 1903 het die Britse fisikus Ernest Rutherford dié soort bestraling "gammastrale" genoem vanweë hul relatief sterk deurdringingsvermoë; hy het voorheen twee minder deurdringbare soorte vervalstraling ontdek wat hy alfa- en betastrale genoem het.

Gammastrale van radioaktiewe verval kom voor in die energie-omvang van ’n paar keV tot ~8 MeV, en dit stem ooreen met die tipiese energievlakke in kerns met ’n redelike lang leeftyd. Die energiespektrum van gammastrale kan gebruik word om die vervallende radionukliede te identifiseer met die gebruik van gammaspektroskopie. Gammastrale met ’n baie hoë energie, van 100-1 000 TeV, is al opgespoor in bronne soos die Cygnus X-3-mikrokwasar.

Natuurlike bronne van gammastrale wat op Aarde ontstaan het, is meestal die gevolg van radioaktiewe verval en sekondêre straling uit atmosferiese wisselwerkings met kosmiese strale. Daar is egter ook ander, seldsame natuurlike bronne, soos gammastraalflitse in die Aarde se atmosfeer wat gammastrale produseer uit elektronaksie op die kern. Kunsmatige bronne van gammastrale sluit in splyting, soos in kernreaktors, en fisika-eksperimente by hoë energievlakke, soos neutrale pionverval en kernfusie.

Gamma- en X-strale is albei elektromagnetiese straling en oorvleuel in die elektromagnetiese spektrum; by sekere energieë kan hulle nie bloot deur opsporing uit mekaar geken word nie. Om hulle te onderskei moet hul oorsprong vasgestel word. In die geval van X-strale is die bron buite die kern vanweë elektronwisselwerking. Wetenskaplike terminologie verskil van veld tot veld. In astrofisika word strale wat fotonenergieë bo 100 keV het as gammastrale beskou en dit is die onderwerp van gammastraal-astronomie. Straling onder 100 keV word as X-strale geklassifiseer en is die onderwerp van X-straal-astronomie. Dié gebruik kom van die vroeë X-strale wat deur die mens gemaak is en energieë van net tot 100 keV gehad het, terwyl baie gammastrale hoër energieë gehad het. 

Gammastrale is ioniserende straling en dus biologies gevaarlik. Dit hou ’n risiko vir die mens se gesondheid in; dit kan beenmurg en organe beskadig. Anders as alfa- en betastrale beweeg hulle maklik deur die liggaam en verg dik beskermingmateriale soos beton of lood. 

’n Goeie voorbeeld van ’n radio-isotoop wat gammastraling uitstraal, is Co. Hierdie kobaltisotoop word gebruik om staal te maak en in hospitale om kanker te behandel. Wanneer dit in die verkeerde hande beland, soos dié van diewe, kan dit groot gevaar inhou.



</doc>
<doc id="123777" url="https://af.wikipedia.org/wiki?curid=123777" title="Diphda">
Diphda

Diphda (ook bekend as Beta Ceti of β Cet) is die helderste ster in die sterrebeeld Walvis (Cetus). Hoewel dit die Bayer-naam Beta Ceti het, is dit met ’n skynbare magnitude van 2,04 eintlik helderder as Alpha Ceti met sy magnitude van 2,54. Die oranjereus is maklik om uit te ken vanweë sy ligging in ’n andersins donker deel van die hemelruim. Volgens parallaksmetings is dit sowat 96,3 ligjare van die Son af.

Diphda het ’n sterreklassifikasie van K0 III, hoewel dit in sommige bronne as G9,5 III geklassifiseer word, wat daarop dui dit lê op die skeidingslyn van G- en K-tipe sterre. "III" dui aan dit is ’n reusester wat die waterstof in sy kern opgebruik en weg van die hoofreeks beweeg het. Dit verbrand nou helium in sy kern. Diphda sal langer as 100 miljoen jaar in dié fase bly.

Die ster se oppervlaktemperatuur is sowat 4 797 K, en dit gee dit die tipiese oranje kleur van ’n K-tipe ster. Ondanks sy koeler temperatuur is dit omtrent 145 keer so helder as die Son, want sy radius is 18 keer groter. Sy massa is 2,8 keer die Son s'n.

Die ster toon opvlammings, wat beteken die helderheid vergroot, oor tydperke van verskeie dae. In vergelyking daarmee toon die Son opvlammings van enkele ure.

Diphda straal sowat 2 000 keer soveel X-strale as die Son uit, wat beteken dit kan deur die Chandra-X-straalsterrewag afgeneem word.

Die ster se Bayer-naam is "Beta Ceti" en sy Flamsteed-naam "16 Ceti". Die tradisionele name is "Diphda" en "Deneb Kaitos". Diphda is Arabies vir "padda", van die frase ضفدع الثاني "aḍ-ḍifdaʿ aṯ-ṯānī"; die "tweede padda" (die "eerste padda" is Fomalhaut). Deneb Kaitos kom van الذنب القيتوس الجنوب "Al Dhanab al Ḳaiṭos al Janūbīyy", "die suidelike stert van Cetus".

In 2016 het die Internasionale Astronomiese Unie se sternaamwerkgroep (WGSN) die naam "Diphda" vir die ster goedgekeur. 



</doc>
<doc id="123783" url="https://af.wikipedia.org/wiki?curid=123783" title="Boheemse Paradys">
Boheemse Paradys

Die Boheemse Paradys (Tsjeggies: "Český ráj", Duits: "Böhmisches Paradies") is 'n berglandskap in die noordooste van Boheme, een van die historiese lande van die Tsjeggiese Republiek. Die landskap, wat aan die middelloop van die Jizera-rivier (Duits: "Iser") geleë is, staan veral bekend vir sy sandsteen wat as boumateriaal vir plaaslike nedersettings gedien het. 

'n Deel van die streek word sedert 1955 as natuurberwaringsgebied beskerm (as die oudste van sy soort in Tsjeggië). Weens sy besonderse geologiese struktuur maak die gebied sedert 2005 deel uit van die netwerk van Europese Geoparke waarin 69 natuurbewaringsgebiede in 23 lande saamgesluit het. Naas sy natuurskoon word toerisme in die Boheemse Paradys ook bevorder deur 'n groot verskeidenheid historiese monumente, waaronder kastele, museums en tradisionele volksboukuns.


</doc>
<doc id="123785" url="https://af.wikipedia.org/wiki?curid=123785" title="Kolumbiet">
Kolumbiet

Kolumbiet is 'n mineraal wat 'n reeks ortorombiese mengkristalle van - vorm. Dit is die belangrikste niobiumerts.

Die mineraal is die argetipe van sy eie kolumbiet-struktuur. Dit is gebaseer op heksagonale digpakking van suurstofione. Die helfte van die oktaëderholtes is gevul met metaalione. Die gevulde oktaëders vorm sig-sag-kettings en een laag gevul met A-ione word afgewissel deur twee lae met B-ione. Die mineraal tantaliet is isostruktureel en tantaalatome kan maklik die niobiumatome vervang.


</doc>
<doc id="123789" url="https://af.wikipedia.org/wiki?curid=123789" title="Struktuurtipe">
Struktuurtipe

'n Struktuurtipe dui in die kristalchemie en mineralogie aan watter struktuur 'n bepaalde vastestof besit.

Baie vastestowwe het 'n struktuur wat dieselfde simmetrie en opbou van die eenheidsel besit as ander stowwe. Daar is byvoorbeeld talle stowwe wat dieselfde struktuur as tafelsout (natriumchloried) besit. Die grootte van die eenheidsel kan effens wissel asook die koördinate van die atoom, indien hulle altans nie deur die struktuur se simmetrie vasgelê is nie. 

Die tipe struktuur kan op verskeie maniere aangegee word. Van die bekendste en volopste kristalstrukture het gewoonlik 'n simbool in die strukturbericht-klassifikasie gekry. Stowwe wat 'n struktuur soos tafelsout het word byvoorbeeld B1-strukture genoem. 'n Ander metode om hierdie stowwe se struktuur weer te gee, is na die mineraal haliet as argetipe te verwys wat hoofsaaklik uit natriumchloried bestaan. Strukturbericht "B1" kom dus ooreen met "haliet-struktuur". Omdat die strukturbericht-klassifikasie vandag nie meer bygewerk word nie, is daar baie strukture wat net 'n mineraalverwysing besit. Hulle is dikwels minder volop of heeltemal uniek vir een bepaalde stof.

'n Ander aanduiding van struktuurtipes is die Pearson-simbool Hierdie simbool beskryf watter simmetrie die struktuurtipe het en hoeveel atome sy eenheidsel bevat, maar lê nie die struktuurtipe eenduidig vas nie.

Daar is verskeie maniere waarop na 'n bepaalde struktuurtipe verwys kan word:

Watter aanduiding die volopste gebruik word hang af van die stowwe en van die wetenskappers. Mineraloë sal dikwels die mineraalname gebruik. Vastestofchemici gebruik die chemiese name meer, veral indein hulle met strukture werk wat as minerale nie voorkom nie. Die pearsonsimbole word meer deur metaalkundiges gebruik.

'n Ander komplikasie is dat strukture dikwels vervorm word indien die een atoom deur die ander vervang word. Die simmetrie kan daardeur laer word. Die ideale perovskiet-struktuur is kubies maar die meeste perovskiete het 'n effens laer simmetrie. Dit verander die pearson- en die ruimtegroep-simbole, maar geleerdes praat tog van perovskiete. Dit geld ook vir vastestofchemici wat sintetiese stowwe met hierdie strukture vervaardig. Maar daar is ook sintetiese stowwe soos AuCl wat hulle eie struktuurtipe het en nie as mineraal aangetref word nie. In hierdie geval praat vastestofchemici van die AuCl-tipe.


</doc>
<doc id="123790" url="https://af.wikipedia.org/wiki?curid=123790" title="Gamma Ceti">
Gamma Ceti

Gamma Ceti (γ Ceti, afgekort as Gamma Cet of γ Cet), tradisioneel bekend as Kaffaljidhma, is ’n veelvoudige ster in die sterrebeeld Walvis (Cetus). Dit het ’n skynbare magnitude van 3,47. Volgens parallaksmetings is dit sowat 80 ligjare van die Son af.

Dit lyk of Gamma Ceti ’n driedubbele ster is. Die twee binneste sterre het ’n hoekskeiding van 2,6 boogsekondes. Die primêre komponent van dié paar het ’n skynbare magnitude van 3,6. Dit is ’n hoofreeksster met ’n sterreklassifikasie van A3 V. Die dowwer sekondêre komponent is ook ’n hoofreeksster, met ’n klassifikasie van F3 V en ’n magnitude van 6,6. Die kontrasterende kleure van hierdie twee sterre maak hulle gewild onder amateursterkykers. Die twee kan onder ideale toestande deur ’n klein teleskoop onderskei word, hoewel dit soms deur selfs ’n groter teleskoop moeilik is. Sowat 840 boogsekondes van hulle af is ’n dowwe ster met ’n magnitude van 10,2 en ’n klassifikasie van K5.

Gamma Ceti is sowat 300 miljoen jaar oud en dit lyk of dit lid is van die sterrestroom wat losweg verbind word met die Ursa Major- bewegende groep.

Die ster se Bayer-naam is "Gamma Ceti" en sy Flamsteed-naam "86 Ceti". Die tradisionele naam, "Kaffaljidhma", kom van die Arabiese الكف الجذماء "al-kaf al-jaðmāʼ" "die kortgekapte hand". 

In 2017 het die Internasionale Astronomiese Unie se sternaamwerkgroep (WGSN) die naam "Kaffaljidhma" vir die ster Gamma Ceti A goedgekeur omdat hulle eiename aan individuele sterre toegeken het eerder as aan stergroepe. 



</doc>
<doc id="123795" url="https://af.wikipedia.org/wiki?curid=123795" title="Aldie">
Aldie

Aldie is 'n nedersetting in die Ehlanzeni-distriksmunisipaliteit in die suidooste van Mpumalanga.


</doc>
<doc id="123796" url="https://af.wikipedia.org/wiki?curid=123796" title="Ga-Tshwene">
Ga-Tshwene

Ga-Tshwene is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.


</doc>
<doc id="123797" url="https://af.wikipedia.org/wiki?curid=123797" title="Alkmaar, Mpumalanga">
Alkmaar, Mpumalanga

Alkmaar is 'n nedersetting in die Ehlanzeni-distriksmunisipaliteit in die suidooste van Mpumalanga, Suid-Afrika. Alkmaar is vernoem na die stad met dieselfde naam in die provinsie Noord-Holland, Nederland.

Alkmaar is geleë in die Schagenvallei, tussen Nelspruit en Montrose langs die R539 (ook toeganklik via die N4, 18 km vanaf Nelspruit). Alkmaar is op 'n hoogte van 696 meter bo seevlak en kan ook per trein bereik word. 

Daar is 'n ekologiese staproete in Alkmaar waaraan besoekers kan deelneem om ondervinding op te doen oor die natuur en die omgewing. Die Krokodilrivier vloei langs Alkmaar verby. 


</doc>
<doc id="123798" url="https://af.wikipedia.org/wiki?curid=123798" title="Daantjie, Mpumalanga">
Daantjie, Mpumalanga

Daantjie is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.



</doc>
<doc id="123799" url="https://af.wikipedia.org/wiki?curid=123799" title="Bhekiswayo">
Bhekiswayo

Bhekiswayo is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.


</doc>
<doc id="123800" url="https://af.wikipedia.org/wiki?curid=123800" title="Dwaleni">
Dwaleni

Dwaleni is 'n nedersetting in die Ehlanzeni-distriksmunisipaliteit in die ooste van Mpumalanga, Suid-Afrika.


</doc>
<doc id="123801" url="https://af.wikipedia.org/wiki?curid=123801" title="Acrux">
Acrux

Alpha Crucis (α Crucis, afgekort as Alpha Cru of α Cru) is ’n sterregroep sowat 321 ligjare van die Son af in die sterrebeeld en asterisme Suiderkruis (Crux). Met ’n gesamentlike skynbare magnitude van 0,76 is dit die helderste ster in die Suiderkruis en die 13de helderste ster in die naglug. Dit is die mees suidelik geleë eerstemagnitude-ster, net effens meer suid as Alpha Centauri.

Alpha Crucis lyk met die blote oog soos ’n enkele ster, maar dit is eintlik ’n groep van verskeie sterre. Twee komponente kan visueel onderskei word: α Crucis en α Crucis; ook genoem α Crucis A en α Crucis B. Albei is B-tipe sterre, wat baie swaarder en helderder as die Son is. α Crucis is self ’n spektroskopiese dubbelster met die komponente α Crucis Aa (ook bekend as Acrux) en α Crucis Ab.

Die twee komponente van α Crucis, α en α Crucis, is 4 boogsekondes van mekaar af geleë. α het ’n magnitude van 1,4 en α van 2,09. Albei is vroeë B-tipe sterre, met ’n oppervlaktemperatuur van onderskeidelik sowat 28 000 en 26 000 K. Hulle is 25 000 en 16 000 keer so helder as die Son. α en α wentel oor so ’n lang tydperk om mekaar dat dit nouliks gesien kan word. Uit hul minimum afstand van 430 AE kan bereken word die tydperk is sowat 1 500 jaar.

α is self ’n spektroskopiese dubbelster, met komponente wat onderskeidelik 14 en 10 keer die sonmassa is; hulle wentel elke 76 dae om mekaar op ’n afstand van sowat 1 AE. Die massa van α en van die helderder komponent, α, dui daarop dat hulle eendag as supernovas sal ontplof. Die onsigbare, dowwer komponent van α kan ’n groot witdwerg word.

Die koeler, dowwer B-tipe ster HD 108250 lê 90 boogsekondes van die drie sterre van α Crucis en beweeg saam deur die ruimte, wat beteken dit kan deur swaartekrag daaraan verbind wees; dit word dus dikwels beskou as ’n fisiese assosiasie. Dit is self ’n spektroskopiese dubbelster, wat soms gelys word as komponent C van die α Crucis-stelsel, en dit het ’n dowwe visuele metgesel wat as komponent D gelys word. Nog sewe dowwe sterre word soms gelys as metgeselle; hulle is tot 2 boogminute ver geleë.

Op 2 Oktober 2008 het die tuig Cassini-Huygens drie van die stelsel se komponente (A, B en C) geëien terwyl Saturnus se skyf hulle verduister het.



</doc>
<doc id="123803" url="https://af.wikipedia.org/wiki?curid=123803" title="Hertogdom Friedland">
Hertogdom Friedland

Die Hertogdom Friedland (Tsjeggies: "Frýdlantské vévodství") was 'n kortstondige domein wat gedurende die Dertigjarige Oorlog in die noordooste van Boheme bestaan het. Die hertogdom is deur die keiserlike generalissimus Albrecht von Wallenstein geskep wat vanaf 1625 die titel "Hertog van Friedland" gedra het. Die hertogdom se historiese kerngebied het uit twee domeine bestaan, Friedland en Reichenberg, wat in 1621 deur Ferdinand II, keiser van die Heilige Romeinse Ryk, aanvanklik as pand aan Wallenstein gegee is en een jaar later in 'n ewige erfleen omgeskep is.

Wallenstein het Friedland vanaf 1621 binne enkele jare tot 'n klein modelstaat uitgebou wat hy streng geadministreer het. Die ekonomiese doeltreffendheid van plaaslike boerderye, myne en sakeondernemings is deur Wallenstein merkbaar verhoog, terwyl die inkomste daaruit aangewend is om in die behoeftes van sy leër te voorsien. 

Naamgewend vir die nuutgeskepte hertogdom was Friedland, 'n nedersetting in die noorde van Boheme, terwyl Jitschin in die Boheemse Paradys as residensiestad gedien het. Die hertogdom was noordoos van Praag geleë en het oor die grootste deel van die gebied gestrek wat deur die Elbe se rivierkronkel in Boheme omsluit word, met 'n totale oppervlakte van sowat 9 000 vierkante kilometer. In die noorde het Friedland aan Silesië en Opper-Lausitz gegrens. Die Ysergebergte het, net soos dele van die Reusegebergte met die Elbe se brongebied, deel uitgemaak van die hertogdom.



</doc>
<doc id="123804" url="https://af.wikipedia.org/wiki?curid=123804" title="Metastabiele ewewig">
Metastabiele ewewig

'n Metastabiele ewewig tree op indien 'n sisteem in 'n toestand is waarin 'n elke verstoring die Gibbs vrye energie sal vergroot, watookal rigting hierdie vertoring plaasvind, hoewel die toestand nie die absoluut laagste Gibbs vrye energie besit nie. Daar is dus 'n ander toestand wat 'n laer Gibbs vrye energie het en 'n stabiele ewewig verteenwoordig.

Die twee minima word deur 'n drempel geskei. Indien hierdie drempel hoog is kan die metastabiele toestand so lank bestaan dat dit stabiel lyk. Diamante is 'n goeie voorbeeld. Die stabiele fase van koolstof onder normale omstandighede is grafiet en diamant verteenwoordig 'n metastabiele ewewig. Dit is hoekom mense sê: "diamonds are forever".

Indien die drempel laag is word die kans dat die sisteem oor die labiele oorgangstoestand van die drempel die stabiele toestand kan bereik. 
In die geval van metastabiele atoomkerne soos Tc speel kwantumtunneling 'n rol by die oorgang. In die drempel bepaal die halfleeftyd van die metastabiele isotoop.


</doc>
<doc id="123805" url="https://af.wikipedia.org/wiki?curid=123805" title="Periodieke wet">
Periodieke wet

Die periodieke wet van die chemiese elemente stel dat die elemente se eienskappe periodiek terugkeer indien hulle volgens hul atoomgetal gerangskik word.

'n Goeie voorbeeld is die alkalimetale. Die eerste lid van hierdie groep is litium, element 3. Agt elemente later tref ons element 11 aan: natrium en opnuut agt elemente later element 19: kalium. Aldrie hierdie elemente is metale wat baie skielik met die lug se suurstof of met water reageer en -ione vorm. En daar is nog baie ander eienskappe wat vergelykbaar is.

Die volgende lid van hierdie groep is rubidium wat nogtans nie 8 maar 18 elemente later optree. Ná 'n periode van 18 vind ons sesium. Die periodelengte neem toe. In die eerste periode is dit net twee, dan agt, nogmaals agt, dan 18 nogmaals 18, dan 32. Hierdie reëlmaat is met die kwantumteorie goed te verklaar, maar Dmitri Mendelejef het dit reeds tientalle jare voor die ontwikkeling van hierdie teorie gebruik om sy Periodieke tabel op te stel.


</doc>
<doc id="123806" url="https://af.wikipedia.org/wiki?curid=123806" title="Berthiëriet">
Berthiëriet

Berthiëriet is 'n mineraal met die chemiese formule . Dit is na die Franse chemikus en mineraloog Pierre Berthier (1782-1861) genoem.

Die berthiërietstruktuur is die argetipe van die strukturbericht-klassifikasie se E3-struktuur. Die simmetrie is ortorombies en die getal formule-eenhede in die sel Z=4.
Die antimoonatome is omring deur drie swaelatome. Twee van die swaelatome word gedeel met die volgende -groep. Dit vorm -kettings ewewydig aan die c-as. Daar is nogtans twee verskillende antimoonatome wat se omringing effens anders is.
Die ysteratome is omring deur 'n versteurde oktaëder van swaelatome. Hierdie oktaëders deel 'n rand met die volgende oktaëder wat 'n ketting vorm in die c-rigting. 


</doc>
<doc id="123807" url="https://af.wikipedia.org/wiki?curid=123807" title="Olimpiese Somerspele 2024">
Olimpiese Somerspele 2024

Die Olimpiese Somerspele 2024 (Frans: "Les Jeux olympiques d'été de 2024"), amptelik bekend as die Spele van die XXXIIIste Olimpiade, sal tussen 26 Julie en 11 Augustus 2024 in Parys, Frankryk, aangebied word. Dit sal die 33ste aanbieding van die Somerspele sedert 1896 wees. Dit sal ook die derde keer wees dat Parys die spele organiseer na hulle eerste spele in 1900 en daarna in 1924, presies 100 jaar gelede. Daarmee sal Parys naas Londen die tweede stad word, wat driekeer Olimpiese Somerspele aangebied het. Ná die Rugbywêreldbeker 2023 sal die Olimpiese Somerspele 2024 die tweede groot sportkompetisie in Frankryk binne een jaar wees.

Die opening- en sluitingseremonies sal in die Stade de France in Parys plaasvind. Soos gebruiklik sal die lande in alfabetiese volgorde die stadion instap met Griekeland die eerste en die gasheer Frankryk die laaste, maar aangesien die plaaslike taal Frans is, sal dié taal se alfabet gebruik word om die volgorde te bepaal.

Die Paralimpiese Somerspele 2024 sal tussen 4 en 15 September in Parys gehou word.

Van die stede wat hulleself beskikbaar gestel het om die Spele aan te bied sluit in (die lys is nie volledig nie):

Parys is op 13 September 2017 in Lima deur die Internasionale Olimpiese Komitee gekies as die gasheer vir die Olimpiese Somerspele in 2024. Die enigste ander kandidaat was Los Angeles, maar het voor die stemming hulself onttrek en vir die Olimpiese Somerspele 2028 beskikbaar gestel.

Die stemming het as volg verloop:
28 Olimpiese sporte sal tydens die Spele beoefen word. Tydens die Spele sal 306 medaljes oorhandig word.

Die meeste van die Olimpiese gebeure sal in en om Parys gehuisves word, insluitende die voorstede Saint-Denis, Le Bourget, Nanterre, Versailles en Vaires-sur-Marne wat net buite die stad se omgewing is. Die seiljagwedvaart en branderplankry-wedstryde sal in die afgeleë kusoorde van Marseille en Biarritz, onderskeidelik, beslis word. Sokker sal in verskeie stede regoor Frankryk aangebied word.




</doc>
<doc id="123808" url="https://af.wikipedia.org/wiki?curid=123808" title="Olimpiese Somerspele 2028">
Olimpiese Somerspele 2028

Die Olimpiese Somerspele 2028 (Engels: "2028 Summer Olympics"), amptelik bekend as die Spele van die XXXIVste Olimpiade, sal tussen 21 Julie en 6 Augustus 2028 in Los Angeles, Verenigde State, aangebied word. Dit sal die 34ste aanbieding van die Somerspele sedert 1896 wees. Dit sal ook die derde keer wees dat Los Angeles die spele organiseer na hulle eerste spele in 1932 en daarna in 1984. Daarmee sal Los Angeles naas Londen en Parys die derde stad word, wat driekeer Olimpiese Somerspele aangebied het. Vir die Verenigde State sal dit die vyfde Olimpiese Somerspele wees, wat hulle gaan aanbied, 'n algehele rekord.

Die opening- en sluitingseremonies sal in die LA Stadium at Hollywood Park in Los Angeles plaasvind. Soos gebruiklik sal die lande in alfabetiese volgorde die stadion instap met Griekeland die eerste en die gasheer die Verenigde State die laaste, maar aangesien die plaaslike taal Engels is, sal dié taal se alfabet gebruik word om die volgorde te bepaal.

Die Paralimpiese Somerspele 2028 sal in Los Angeles gehou word.

Los Angeles is op 13 September 2017 in Lima deur die Internasionale Olimpiese Komitee gekies as die gasheer vir die Olimpiese Somerspele in 2028. Die enigste ander kandidaat was Parys, maar het voor die stemming hulself onttrek en vir die Olimpiese Somerspele 2024 beskikbaar gestel.

Die stemming het as volg verloop:




</doc>
<doc id="123809" url="https://af.wikipedia.org/wiki?curid=123809" title="Nyamazaneni">
Nyamazaneni

Nyamazaneni is 'n nedersetting in die Ehlanzeni-distriksmunisipaliteit in die suidooste van Mpumalanga.


</doc>
<doc id="123810" url="https://af.wikipedia.org/wiki?curid=123810" title="Numbi">
Numbi

Numbi is 'n nedersetting in die Ehlanzeni-distriksmunisipaliteit in die ooste van Mpumalanga.


</doc>
<doc id="123811" url="https://af.wikipedia.org/wiki?curid=123811" title="Nkambeni">
Nkambeni

Nkambeni is 'n nedersetting in die Ehlanzeni-distriksmunisipaliteit in die suidooste van Mpumalanga.


</doc>
<doc id="123812" url="https://af.wikipedia.org/wiki?curid=123812" title="Pienaar, Mpumalanga">
Pienaar, Mpumalanga

Pienaar is 'n nedersetting in die Ehlanzeni-distriksmunisipaliteit in die ooste van Mpumalanga.


</doc>
<doc id="123813" url="https://af.wikipedia.org/wiki?curid=123813" title="Phola">
Phola

Phola is 'n nedersetting in die Ehlanzeni-distriksmunisipaliteit in die ooste van Mpumalanga.


</doc>
<doc id="123814" url="https://af.wikipedia.org/wiki?curid=123814" title="Nyongane">
Nyongane

Nyongane is 'n nedersetting in die Ehlanzeni-distriksmunisipaliteit in die ooste van Mpumalanga.


</doc>
<doc id="123815" url="https://af.wikipedia.org/wiki?curid=123815" title="Ametrien">
Ametrien

Ametrien, ook bekend as tristien of onder sy handelsnaam bolivianiet, is 'n natuurlike variëteit van kwarts. Dit is 'n mengsel van ametis en sitrien, met sones van pers en geel of oranje. Byna alle kommersiële beskikbare ametrien word in Boliwië ontgin.

Die kleur van die sones wat binne ametrien sigbaar is, is te danke aan verskillende oksidasietoestande van yster in die kristal. Die verskillende oksidasietoestande ontstaan as gevolg van 'n temperatuurgradiënt oor die kristal tydens die vorming daarvan.

Kunsmatige ametrien kan geskep word deur differensiële hittebehandeling van ametiste.

Volgens legende is ametrien die eerste keer aan Europa bekendgestel deur 'n conquistador se geskenke aan die Spaanse koningin, nadat hy 'n myn in Boliwië as 'n trougeskenk ontvang het ná sy huwelik met 'n prinses van die Ayores-stam.

Daar kan aanvaar word dat die meeste ametrien in die laer pryssegment van sintetiese materiaal afkomstig is. 'n Russiese laboratorium het sedert 1994 die industriële produksie van tweekleurige kwarts vervolmaak, wat later bestraal word om die tipiese ametrienkleure tot voorskyn te bring. Groen-geel of goudkleurige-blou ametrien kom nie in die natuur voor nie.



</doc>
<doc id="123817" url="https://af.wikipedia.org/wiki?curid=123817" title="Heliotroop (mineraal)">
Heliotroop (mineraal)

Die halfedelsteen heliotroop, (uit Grieks ἥλιος, hḗlios "Son", τρέπειν, trépein "om te draai"), ook bekend as bloedsteen, is 'n varieteit van jaspis of kalsedoon (wat 'n kriptokristallyne mengsel van kwarts is). Die "klassieke" bloedsteen is groen jaspis met rooi insluitsels van jaspis.

Die rooi insluitsels is veronderstel om soos bloedvlekke te lyk, vandaar die naam "bloedsteen". Die naam "heliotroop" kom uit verskeie antieke idees oor die wyse waarop die mineraal lig weerspieël. Dit word byvoorbeeld beskryf deur Plinius die ouere ("Nat. Hist." 37.165).

Heliotroop is deur Albert die Grote die "Steen van Babilon" genoem en verwys na verskeie towereienskappe, wat sedert antieke tye daaraan toegeskryf word.

Plinius die ouere (1ste eeu) het eerste genoem dat towenaars dit as 'n klip van onsigbaarheid gebruik het. Damigeron (4de eeu) het geskryf oor die mineraal se eienskappe om reën en sonsverduistering te veroorsaak, die spesiale vermoë van waarsêery, asook die behoud van gesondheid en jeug.

Heliotroop funksioneer as 'n onsigbaarheidsteen in een van Boccaccio se stories in die Decameron en as 'n genesende toor-item in 'n musikale komedie wat daaruit afgelei word.

Heliotrope word soms gebruik in uitgekerfde seëlringe, en is die tradisionele geboortesteen vir Maart.

Indië is die primêre bron van die steen, maar dit word ook in Armenië, Azerbaijan, Brasilië, Bulgarye, China, Australië en die Verenigde State gevind. Daar is ook 'n dagsoom van bloedsteen op die eiland Rum in Skotland.



</doc>
<doc id="123818" url="https://af.wikipedia.org/wiki?curid=123818" title="Moganiet">
Moganiet

Moganiet is 'n oksiedmineraal met die chemiese formule SiO (silikondioksied) wat in 1984 ontdek is. Dit kristalliseer in die monokliniese kristalstelsel. Moganiet word as 'n polimorf van kwarts beskou, m.a.w. dit het dieselfde chemiese samestelling as kwarts, maar 'n ander kristalstruktuur.

In 1994 het die Internasionale Mineralogiese Vereniging (IMA) dit as 'n afsonderlike mineraal afgekeur omdat dit nie duidelik onderskeibaar was van kwarts nie. Dit is egter redelik onlangs (2007) as 'n geldige spesie deur die CNMNC, die Kommissie oor Nuwe Minerale, Nomenklatuur en Klassifikasie (deel van die IMA) goedgekeur. 

Hierdie mineraal word hoofsaaklik aangetref in droë plekke soos Gran Canaria en die Magadimeer. Dit is al by verskeie plekke in Europa, Indië en die Verenigde State aangeteken. Dit is vernoem na die Mogán munisipaliteit op Gran Canaria.

Fisies het dit 'n hardheid van ongeveer 6, 'n dowwe glans en is grys van kleur, alhoewel deursigtig.




</doc>
<doc id="123820" url="https://af.wikipedia.org/wiki?curid=123820" title="Mimosa">
Mimosa

Mimosa (ook bekend as Beta Crucis, β Cru of Becrux) is ’n dubbelster; die tweede helderste ster in die sterrebeeld Suiderkruis, naas Acrux (Alpha Crucis); en die 19de helderste ster in die naglug. Dit is deel van die prominente asterisme wat ook as die Suiderkruis bekend is.

Mimosa is vermoedelik die warmste ster van die eerste magnitude; dit het ’n skynbare magnitude van 1,25. Volgens parallaksmetings is dit sowat 280  ligjare van die Son af. In 1957 het die Duitse sterrekundige Wulff-Dieter Heintz ontdek dit is ’n spektroskopiese dubbelster met komponente wat te na aan mekaar is om met ’n teleskoop van mekaar te onderskei. Die twee sterre wentel elke vyf jaar om mekaar op ’n afstand wat wissel van sowat 5,4 tot 12 AE. Die stelsel is net 8 tot 11 miljoen jaar oud.

Die primêre ster, Beta Crucis A, is ’n groot ster met ’n massa van sowat 16 keer dié van die Son. Sy geprojekteerde rotasiespoed is sowat .

Dit is ’n bekende Beta Cephei-veranderlike, maar met ’n effektiewe temperatuur van sowat 27 000 K is dit aan die hoë kant van die onstabiele strook waar sulke sterre voorkom. Dit het drie verskillende pulseringsperiodes, waarvan nie een radiaal is nie. Al die pulseringsperiodes is tussen omtrent 4,03 en 4,59 uur. Die ster het ’n sterreklassifikasie van B0,5 III – die ligsterkteklas van "III" dui aan dis ’n reusester wat die waterstof in sy kern opgebruik het. Dit is sy hoë oppervlaktemperatuur wat die ster die blouwit skynsel van ’n B-tipe ster gee. Dit het ’n sterk sterwind en verloor moontlik sowat 10 keer die Son se massa per jaar, of die Son se volle massa elke 100 miljoen jaar. Die wind verlaat die stelsel teen ’n snelheid van 2 000 km s of meer.

Die sekondêre metgesel is dalk ’n hoofreeksster met ’n klassifikasie van B2 V. In 2007 is ’n derde metgesel bekendgemaak; dit is dalk ’n voorhoofreeksster met ’n lae massa. Die X-straaluitstralings van die ster is deur die Chandra-X-straalsterrewag opgespoor. Nog twee sterre, teen ’n hoekskeiding van onderskeidelik 44 en 370 boogsekondes, is moontlik optiese metgeselle wat nie fisiek met die stelsel verbind is nie. Die Beta Crucis-stelsel is dalk lid van die Laer Centaurus-Crux-subgroep van die Scorpius-Centaurus-assosiasie; dit is ’n assosiasie van sterre wat dieselfde oorsprong het.

Die ster se Bayer-naam is "Beta Crucis". Die tradisionele name is "Mimosa" en die geskiedkundige naam "Becrux". Mimosa is die Latynse woord vir "akteur" en kan kom van die blom met dieselfde naam. Becrux is ’n moderne verkorting van die Bayer-naam. 

In 2016 het die Internasionale Astronomiese Unie se sternaamwerkgroep (WGSN) die naam "Mimosa" vir die ster goedgekeur. 



</doc>
<doc id="123825" url="https://af.wikipedia.org/wiki?curid=123825" title="Gacrux">
Gacrux

Gacrux (ook bekend as Gamma Crucis of γ Cru) is die naaste rooireus aan die Son: volgens parallaksmetings tydens die Hipparcos-sending sowat 88,6 ligjare weg.

Met ’n skynbare magnitude van 1,63 is dit die derde helderste ster in die suidelike sterrebeeld Suiderkruis (Crux) en een van die helderstes aan die naghemel. ’n Lyn van Alpha Centauri deur Beta Centauri lei tot binne ’n paar grade van dié ster.

Gacrux het ’n sterreklassifikasie van M3,5 III. Dit het die hoofreeks verlaat, maar is waarskynlik in die rooireusetak eerder as die asimptotiese reusetak. Hoewel sy massa net 30% groter as die Son s’n is, het dit uitgesit tot 84 keer so groot. 

Sy ligsterkte is sowat 1 500 keer dié van die Son. Met ’n effektiewe temperatuur van 3 626 K het Gamma Crucis ’n prominente rooi-oranje kleur, soos ander sterre met dié klassifikasie. Dit is ’n halfreëlmatige veranderlike met veelvoudige periodes. (Sien tabel links.)

Die atmosfeer van die ster bevat baie barium, wat verduidelik kan word aan die hand van materiaal wat van ’n verder ontwikklede ster af oorgedra word. So ’n metgesel sou gewoonlik ’n witdwerg geword het. 

Geen so ’n metgesel is egter nog ontdek nie. ’n Optiese metgesel met ’n skynbare magnitude van 6,4 lê wel sowat 2 boogminute weg teen ’n posisiehoek van 128 grade en kan met ’n verkyker gesien word.

Die ster se Bayer-naam is "Gamma Crucis". Die historiese naam, "Gacrux", is deur die sterrekundige Elijah Hinsdale Burritt gevestig. Dit is ’n verkorte vorm van Gamma Crucis. 

In 2016 het die Internasionale Astronomiese Unie se sternaamwerkgroep (WGSN) die naam "Gacrux" vir die ster goedgekeur.



</doc>
<doc id="123830" url="https://af.wikipedia.org/wiki?curid=123830" title="Delta Crucis">
Delta Crucis

Delta Crucis (δ Crucis, afgekort as Delta Cru of δ Cru) is ’n ster in die suidelike sterrebeeld Suiderkruis (Crux). Dit het ’n skynbare magnitude van 2,79 en is sowat 345 ligjare van die Son af. Dit is die dofste van die vier helder sterre wat die asterisme Suiderkruis vorm. Delta Crucis het ’n groot massa, hoë temperatuur en vinnige rotasiespoed, en is besig om in ’n reusester te ontwikkel.

Die ster het ’n sterreklassifikasie van B2 IV, en is dus ’n subreus wat van die hoofreeks af wegbeweeg. Ná sy rooireusfase sal dit ’n witdwerg word. Sy ligsterkte is tans 10 000 keer dié van die Son en sy effektiewe temperatuur 22 570 K; dit gee daaraan die blouwit skynsel van ’n B-tipe ster.

Delta Crucis is ’n sterk kandidaat-Beta Cephei-veranderlike wat sy helderheid met ’n periode van 1,3 uur subtiel verander. Sy rotasiesnelheid is baie vinnig: sowat .



</doc>
<doc id="123832" url="https://af.wikipedia.org/wiki?curid=123832" title="Kappa Crucis">
Kappa Crucis

Kappa Crucis (ook onder meer κ Cru of HD 111973) is ’n spektroskopiese dubbelster in die oop sterreswerm NGC 4755, wat ook as die Kappa Crucis- of Juweelkis-sterreswerm bekend is. Dit is in die sterrebeeld Suiderkruis (Crux).

κ Crucis is een van die helderste sterre in die sterreswerm. Dit vorm een been, regs onder, of suid, van die prominente asterisme "A" in die middel van die swerm. Dit is deel van die Centaurus OB1-assosiasie en is sowat 8 500 ligjare van die Son af.

Die swerm, en dus κ Cru self, lê net suidoos van β Crucis, die linkerkantste ster van die bekende Suiderkruis-asterisme.

κ Crucis is ’n helder superreus met ’n sterreklassifikasie van B3 Ia. Wisselings in die radiale snelheid dui op die teenwoordigheid van ’n metgesel-ster. Vanweë κ Crucis se grootte en temperatuur is sy ligsterkte meer as 150 000 keer dié van die Son. Die swerm waarin die ster voorkom se ouderdom word op 11,2 miljoen jaar geraam.


‎

</doc>
<doc id="123835" url="https://af.wikipedia.org/wiki?curid=123835" title="Speenplakkie">
Speenplakkie

Speenplakkie ("Adromischus mammillaris" (L.f.) Lem.) is 'n klein vetplantjie wat endemies is aan die Wes-Kaap provinsie van Suid-Afrika. 

Dit kom van Calitzdorp tot Montagu voor en is op die SANBI-rooilys as 'bedreigd' (EN B1ab(iii)+2ab(iii)) gelys. Dit is slegs van twee plekke bekend en is daar reeds geruime tyd nie meer aangetref nie. Die volstruise wat in hierdie streek gehou word vertrap dit dalk.


</doc>
<doc id="123836" url="https://af.wikipedia.org/wiki?curid=123836" title="Geslagsregisters in die Bybel">
Geslagsregisters in die Bybel

Die Bybel bevat die volgende geslagsregisters:

Adam tot Noag. Dit bevat ook die ouderdom van elke persoon. Hierdie kan gebruik word om uit te werk hoe lank Noag ná Adam geleef het.

Sem, Gam en Jafet se geslagsregister.

Van Sem tot by Abraham. Dit bevat ouderdomme van elke persoon.

1 Kronieke 1 tot 1 Kronieke 9 bevat geslagsregister van verskeie mense.

Van Peres tot Dawid

Die geslagsregister van Jesus deur sy vader, Josef. Dit begin by Abraham en eindig met Jesus.
Dit is slegs 'n lys en bevat geen ouderdomme van mense nie.

Die geslagsregister van Jesus deur sy moeder, Maria. Dit begin by Jesus en werk terug tot by Adam en sluit af met: "...seun van Enos, seun van Set, seun van Adam, die seun van God."
Soos Matteus is dit slegs 'n lys en bevat geen ouderdomme van mense nie.



</doc>
<doc id="123841" url="https://af.wikipedia.org/wiki?curid=123841" title="Brosplakkie">
Brosplakkie

Die brosplakkie ("Adromischus filicaulis" (Eckl. & Zeyh.) C.A.Sm.) is 'n vetplantjie wat endemies is aan Suid-Afrika.

Daar word twee subspesies erken, hoewel die verskille klein is:

Op die SANBI-rooilys word altwee as 'veilig' gelys.

"A. f. filicaulis" word van die Richtersveld tot die Knersvlakte aangetref, "A. f. marlothii" in die Klein Karoo van Worcester tot Oudtshoorn en die Groot Karoo van Laingsburg tot Beaufort-Wes. "A. f. filicaulis" is effens groter met stamme wat 7-12 mm in deursnee en 35 cm lank word. "A. f. marlothii" het stamme 3-8 mm in deursnee. Die blare in 2-8 cm lank en 5-15 mm breed. 


</doc>
<doc id="123843" url="https://af.wikipedia.org/wiki?curid=123843" title="I.A.R. 80">
I.A.R. 80

Die I.A.R. 80 was 'n Romeense monovlerk, enkelsitplek vegvliegtuig wat tydens die Tweede Wêreldoorlog diens gedoen het. Die vliegtuig se ontwerp is geskoei op die Poolse vliegtuig: die PZL P-24 vegvliegtuig wat dit moes vervang. Die ontwikkelings werk was oorwegend Romeens en het in 1938 begin. Die vegvliegtuig het sy nooiensvlug op 12 April 1939 voltooi en was 'n groot verbetering op die P-24. Die voorste en agterste gedeeltes van die vliegtuie was byna identies maar die middelste gedeelte het drasties verskil. Die borrel tipe kajuit was uniek vir sy tyd en die vlieënier het uitstekende sig gehad. Produksie het geskied onder Duitse toesig en latere modelle is met 'n Duitse Mauser kanon toegerus. Snaaks genoeg het die vliegtuig nie 'n stertwiel gehad nie maar 'n glyski. Meer as 250 modelle was gebou en die meeste het op die Oos-Front diens gedoen vanaf Mei 1942. Vanaf 1943 was al die vliegtuie gebaseer in Roemenië om die land teen Amerikaanse bomwerpers te verdedig. Ongeveer die helfte van al die eenhede gebou het die oorlog oorleef en het diens gedoen in die Romeense Lugmag wat op daardie stadium onder Sowjet beheer was. Hulle is 1949 vervang met Sowjet vegters. 'n Klompie was verander na tweesitplek opleidingsvliegtuie en het diens gedoen tot in 1952.




</doc>
<doc id="123844" url="https://af.wikipedia.org/wiki?curid=123844" title="Bontkouterie">
Bontkouterie

Die bontkouterie ("Gasteria acinacifolia" (J.Jacq.) Haw.) is 'n aalwyn wat endemies aan die Oos-Kaap provinsie van Suid-Afrika is.
Op die SANBI-rooilys is dit as 'veilig' (LC) gelys.

Hierdie is die grootste spesie van die genus "Gasteria" en kom net aan die kus voor. Die plante se rosette kan 75 cm hoog en 65 cm in deursnee word. Die spiesvormige blare word 60 cm lank en 4,5 -10 cm breed aan hul basis. Hulle is glad en het wit kolle wat in sydelingse bande aangetref word. Hulle blomme word dikwels deur suikerbekkies besoek. Hulle hang soos pypies aan 'n lang stingel. 


</doc>
<doc id="123845" url="https://af.wikipedia.org/wiki?curid=123845" title="Matlockiet">
Matlockiet

Matlockiet is 'n seldsame sekondêre loodmineraal met formule .

Dit word in Suid-Afrika in die silwermyngebied Argent, naby Delmas in Mpumalanga aangetref.

Dit het 'n tetragonale struktuur wat die argetipe is van die strukturbericht-klassifikasie se E0-struktuur.

Die loodatoom het 'n negevoudige omringing wat as 'n enkelvoudiggekapte vierkantige antiprisma beskryf kan word. Aan een kant het die atoom 'n vierkant van fluooratome op 'n afstand van 2,906 A. Aan die ander kant 'n vierkant van chlooratome op 'n afstand van 3,089 A. Hierdie vierkant is 90 grade gedraai ten opsigte van die fluoorvierkant. Reg bo die chloorvierkant is 'n vyfde chlooratoom op 'n effens groter afstand van 3,216 A.

Atoomposisies: 


</doc>
<doc id="123846" url="https://af.wikipedia.org/wiki?curid=123846" title="Turquoise (skip)">
Turquoise (skip)

Die APL Turquoise is 'n houerskip van die American President Lines (APL) uit 1996. Die skip vaar onder die vlag van Singapoer. Die skip het 'n vervoerkapasiteit van 4468 TEU. 'n TEU is 'n halwe normale vraghouer. Die skip is 294 meter lank.


</doc>
<doc id="123849" url="https://af.wikipedia.org/wiki?curid=123849" title="Mærsk Mc-Kinney Møller (skip, 2013)">
Mærsk Mc-Kinney Møller (skip, 2013)

Die Mærsk Mc-Kinney Møller is 'n reuse houerskip van die Deense A.P. Møller-Mærsk Groep.

Die skip is in Julie 2013 in gebruik geneem. By ingebruikname was dit die grootste houerskip ter wêreld uitgedruk in TEU-laaikapasiteit. Die lengte van 399 meter maak dit toe ook die langste skip in aktiewe diens. Die Mærsk Mc-Kinney Møller is in Suid-Korea gebou deur Daewoo Shipbuilding & Marine Engineering (DSME).

Die skip is genoem na Arnold Mærsk Mc-Kinney Møller, van 1965 tot 1993 bestuursvoorsitter by Mærsk, en in 2012 oorlede is. Die skip is die eerste in 'n reeks van twintig identiese skepe wat gebou word.

Die skip het 'n laaikapasiteit van 18 270 TEU houers en kan 'n maksimum snelheid van 23 knope bereik. Die bemanning bestaan normaalweg uit negentien persone.


</doc>
<doc id="123850" url="https://af.wikipedia.org/wiki?curid=123850" title="Bismocliet">
Bismocliet

Bismocliet is 'n baie plastiese mineraal met formule wat in alluviale neerslae naby bismuthoudende granietpegmatiete aangetref word. In Namibië kom dit in die Rubikon-myn in die Karibib-distrik van die Erongo-streek voor. Suid-Afrika het twee vindplase: die Sandsloot-myn van Mokopane (Pietersrus) en die Jakkalswater naby Steinkopf in Namakwaland.


</doc>
<doc id="123852" url="https://af.wikipedia.org/wiki?curid=123852" title="Ewa Demarczyk">
Ewa Demarczyk

Ewa Demarczyk (gebore 16 Januarie 1941, Krakau) - is 'n Poolse sangeres, liedjieskryfster en musikant.




</doc>
<doc id="123853" url="https://af.wikipedia.org/wiki?curid=123853" title="Dongedijk (skip, 2000)">
Dongedijk (skip, 2000)

Die Dongedijk het op 15 Augustus 2000 omgekantel naby Port Said, ondanks gunstige weersomstandighede. Die skip is bedryf deur Navigia Shipping uit Groningen.

Die skip, 'n Conofeeder 340, is in 1999 gebou deur Tille Scheepsbouw in Kootstertille. Die skip word op 23 Desember 1999 te water gelaat en op 4 Maart 2000 in gebruik geneem.

Op 11 Augustus 2000 vertrek die "Dongedijk" uit Latakia, Sirië onderweg na Port Said. Al voor sy aankoms in Latakia het die skip 'n laaiplan gekry vir Port Said. Aangesien dié nie voldoen het aan die vereise vir stabiliteit nie, is besluit om eerder 12 houers nie te laai nie.

Vroegoggend op 14 Augustus meer die "Dongedijk" in Port Said vas. Hier word vraghouers op- en afgelaai. Die stabiliteit blyk baie marginaal te wees volgens die stabiliteitsrekenaarprogram. Die werklike dieptegang was ook groter as wat die stabiliteitsprogram bereken het volgens van die gegewens oor die massa van die houers.

Op die oggend van 15 Augustus, omstreeks 08:30, vertrek die "Dongedijk" weer op pad na Latakia. Om 09:00 kom die loods aan boord. Om 09:35 word 'n klein koerswysiging ingesit na bakboord. Na 5 minute kantel die skip skielik skeef oor na stuurboord, hoewel die weer baie goed was. Oor die VHF word hulp gevra van "Port Said Port Control". Hulp is spoedig verleen deur 'n sleepboot, 'n loodsboot en 'n skip van die Egiptiese Vloot. Ondertussen het die skip ongeveer 50º begin kantel. Om 09:50 besluit die kaptein om die skip te verlaat. Om 10:05 stap die kaptein laaste van sy skip af, waarna ál die bemanning veilig aan wal gebring word.

Aangesien die skip in die aanloop van die Suezkanaal lê, word die skip se sleeptou aan die Egiptiese owerhede oorgelaat. Om 11:40 word die skip op 'n sandbank ten ooste van die kanaal vasgemeer. Die dag word begin met die aflaai van die houers. Hierna word begin met berging deur Port Said Shipyard, 'n onderdeel van die Suez-kanaalowerheid. Op 4 September word die skip gesleep na Port Said waar dit op 6 September vasgemeer word by die skeepswerf.

Die Nederlandse Skeepsvaartinspeksie stel ondersoek in na die oorsaak van die skeepsramp. Hieruit kom na vore dat die werklike massa van die lading 3358 ton was, in plaas van die 3182 ton volgens die laaipapiere, 'n verskil wat 'n wesentlike verskil in dieptegang veroorsaak het.


</doc>
<doc id="123854" url="https://af.wikipedia.org/wiki?curid=123854" title="Arsenopiriet">
Arsenopiriet

Arsenopiriet (ook arseenpiriet) is 'n mineraal met formule .

Arsenopiriet is veral belangrik omdat dit dikwels saam met goud aangetref word. Ná sulfiede is arsenopiriet die tweede gasheermineraal vir goud. Arsenopiriet met 'n goudgehalte tot 15 200g/t is in Villerange in Frankryk gevind. Daar word dikwels gepraat van 'onsigbare goud' omdat dit dalk in die arsenopiriet self opgelos of as goud-nanodeeltjie in die mineraal ingeslote is.

Navorsing met Mössbauerspektroskopie en met XANES het getoon dat goud waarskynlik opgelos in arsenopirie teenwoordig is en daar kovalent gebonde is. Dit is nogtans moeilik om te bepaal watter oksidasietoestand die opgeloste goudatome besit. Die oksidasietoestand 3+ kan nogtans uitgesluit word en hulle vervang dalk die ysteratome.

Die struktuur van arsenopiriet is verwant aan markassiet s'n. Pleks van -anioonpare het dit -pare en die simmetrie is laer. Die ysteratome het drie As-bure en drie S-bure in 'n effens vervormde oktaëdriese omringing. Die arsenopirietstruktuur is die argetipe van die strukturbericht-klassifikasie se E0-struktuur.


</doc>
<doc id="123856" url="https://af.wikipedia.org/wiki?curid=123856" title="Sydney Clouts">
Sydney Clouts

Sydney Clouts (1926–1982) was ’n Suid-Afrikaanse digter. Sy bundels sluit in "One Life" en "Collected Poems".

Clouts is in 1926 in Kaapstad gebore. Hy studeer aanvanklik regte aan die Universiteit van Kaapstad, maar verskuif sy fokus en skryf 'n magistertesis oor Suid-Afrika se Engelse Letterkunde aan die Rhodes-universiteit. Hy het later 'n kwalifikasie as bibliotekaris in Londen verwerf.

Clouts was die skrywer van 'n digbundel getiteld "One Life" in 1966 wat ook in die "New Coin"-reeks gepubliseer is. In 1967 ontvang hy die Ingrid Jonkerprys en in 1968 die Olive Schreinerprys vir Engelse Letterkunde vir dié bundel. 'n Versameling van Clout se gedigte (wat deur M. en C. Clouts geredigeer is) is postuum gepubliseer, getiteld "Sydney Clouts: Collected Poems" (1984). In Oktober 1984 het die joernaal "English in Africa" 'n "Sydney Clouts-memorial issue" uitgegee.

Hy is in 1982 op 56-jarige ouderdom oorlede.



</doc>
<doc id="123858" url="https://af.wikipedia.org/wiki?curid=123858" title="Clout">
Clout

Clout (1977–1981) was 'n Suid-Afrikaanse vroue-rockgroep met Cindy Alter as hoofsanger. Hulle liedjie "Substitute" was lank boaan trefferlyste in Suid-Afrika, Australië, Nieu-Seeland, Duitsland, Frankryk, Nederland, Swede, Oostenryk, Denemarke en België. Van hulle ander treffers is "Save Me", "You've Got All of Me" en "Under Fire".

Die groep is in 1977 in Johannesburg gestig en debuteer met 'n weergawe van Russ Ballards se "Since You've Been Gone". In 1978 word hulle internasionaal bekend met "Substitute", 'n onbekende liedjie van die "Righteous Brothers" wat deur Willie Wilson gekomponeer is. Clout is in 1981, kort ná die vrystelling van die enkelsnit "Portable Radio", ontbind.






</doc>
<doc id="123875" url="https://af.wikipedia.org/wiki?curid=123875" title="Jacques Clouseau">
Jacques Clouseau

Jacques Clouseau, beter bekend as (hoof)inspekteur Clouseau, is ’n komiese karakter in die "Pink Panther"-flieks. Clouseau is ’n Franse polisieman wat sonder opset dom foute begaan en ongelukke veroorsaak. Die rol is afwisselend deur Peter Sellers, Alan Arkin, Roberto Benigni en Steve Martin vertolk.

Clouseau is op 8 September 1920 gebore. Hy wil van kleins af 'n polisieman word. As hy op staat speel, is hy gewoonlik "die held", terwyl sy vriende die boewe moes speel. Hy het dit veral gedoen om die meisies waarvan hy hou te beïndruk.

Toe hy ongeveer 18 was, het die meisie waarvan hy hou met iemand anders getrou. Couseau was gebreek en besluit dat die lewe nie langer sin maak nie. Hy het al die vensters in sy woonstel toegemaak en die gas oopgedraai om selfmoord te pleeg. Terwyl hy aan die gas stik, skryf hy 'n afskeidsbrief. 'n Kragonderbreking veroorsaak egter dat die helfte van sy huis ontplof, maar hy oorleef dit tog.

Clouseau het tydens die Tweede Wêreldoorlog geveg. Daarna word hy as 'n polisieman opgelei en het later 'n inspekteur (speurder) geword.


Sellers sterf tydens die maak van "Romance of the Pink Panther" (1980) en die fliek is nooit voltooi nie. Met behulp van ouer beelde uit vroeër films word 'n nuwe fliek, "Trail of the Pink Panther" (1982), gemaak. In "Curse of the Pink Panther" (1983), neem 'n polisie-inspekteur genaamd Clifton Sleigh die rol van Clouseau oor.


</doc>
<doc id="123878" url="https://af.wikipedia.org/wiki?curid=123878" title="Albert Coates">
Albert Coates

Albert Coates (1882–1953) was ’n Russiesgebore Britse en later Suid-Afrikaanse dirigent en komponis. Tussen 1910 en 1917 was hy dirigent van die Mariinskiteater in Sint Petersburg. In 1919 sluit hy hom by die Londense Simfonieorkes aan, waar hy onder meer die Wêreldpremiére van Gustav Holst se volledige "Planets Suite" en die hersiene weergawe van Vaughan Williams se "A London Sympony" dirigeer. Nadat hy met die Suid-Afrikaanse sangeres Vera de Villiers getrou het, emigreer hulle in 1945 na Suid-Afrika. Hy het nege operas gekomponeer. Die laaste, "Van Hanks and the Devil", is die eerste keer in 1952, ten tyde van die Van Riebeeck-fees, opgevoer.

Albert Henry Coates is op 23 April 1882 in Sint Petersburg in Rusland gebore. Hy was die jongste van sewe kinders van 'n Engelse pa en Russiese ma.

Hy studeer aan die konservatorium in Leipzig, waar sy grootste onderwyser Arthur Nikisch was. Hy het by die operahuis in Dresden gewerk en 'n dirigent in Sint Petersburg se Mariinskiteater geword. Ná die Russiese Rewolusie en die Eerste Wêreldoorlog kon hy in April 1919 uit Rusland ontsnap.

In 1914 tree hy vir die eerste keer by die Royal Opera House (Covent Garden) op, waar hy Richard Wagner se "Tristan und Isolde" dirigeer. Hy was 'n energieke man wat die gehoor aan musiek voorgestel het wat hulle nie vantevore gehoor het nie, veral deur Russiese komponiste soos Alexander Scriabin, maar ook Engelse musiek deur Ralph Vaughan Williams, Arnold Bax en Gustav Holst.

In die 1920's en vroeë 1930's het hy dikwels saam met die Londense Simfonieorkes gewerk. Hy het kort na die bekendstelling van die grammofoon opnames gemaak. Dit sluit in "Scriabin's Poème de l'Extase" en stukke van Wagner se "Der Ring des Nibelungen" en in 1925 Beethoven se volledige "Simfonie Nr. 9". Hy was ook die dirigent vir die eerste opname van Rachmaninoff se "Klavierkonsert Nr. 3", met Vladimir Horowitz as solis.

In 1925 het hy die eerste verhoogoptrede van Rimsky-Korsakov se opera, "The Legend of the Invisible City of Kitezh and the Maiden Fevroniya", buite Rusland aangebied.

Hy het verskeie werke gekomponeer, waaronder operas en 'n simfoniese toondig, "The Eagle", ter nagedagtenis aan sy voormalige onderwyser, Artur Nikisch. Die toondig is in 1925 in Leeds opgevoer. In 1946 het hy hom in Milnerton, Kaapstad gevestig, waar hy op 11 Desember 1953 oorlede is.


</doc>
<doc id="123881" url="https://af.wikipedia.org/wiki?curid=123881" title="Kurt Cobain">
Kurt Cobain

Kurt Cobain (1967–1994) was ’n Amerikaanse sanger en liedjieskrywer van die groep Nirvana, wat ’n nuwe rockmusiekstyl bekend as "grunge" ontwikkel het. Dié musiek was veral in die vroeë 1990's gewild gewees. Hy is ook as die stem van Generasie X beskryf. Cobain was met die sangeres-aktrise Courtney Love getroud en het in 1994 op 27 selfmoord gepleeg.

Kurt Donald Cobain is op 20 Februarie 1967 in Aberdeen, Washington gebore. Sy ouers skei toe hy 7 was. Vanaf sy tweede jaar op hoërskool het hy saam met sy ma begin woon. Aan die einde van 1986 het hy in 'n woonstel ingetrek. Hy het gereeld na Olympia gereis om rockkonserte by te woon.

Cobain het Courtney Love in 1990 ontmoet. Hulle trou in 1992 in Hawaii nadat sy met sy kind, Frances Bean Cobain, swanger geword het.

Hy is met aandaggebrek-hiperaktiwiteitsteuring en bipolêre gemoedsteuring gediagnoseer en het reeds in sy tienerjare dwelms begin gebruik. Hy het ook kroniese brongitis gehad en het probeer om sy ongediagnoseerde maagtoestand met dwelms te behandel. Later in sy loopbaan is hy verskeie kere vir sy verslawing in inrigtings opgeneem. Die laaste keer het hy na sy huis ontsnap. Hy het selfmoord gepleeg deur 'n oordosis heroïen te neem en homself met 'n geweer te skiet.


</doc>
<doc id="123886" url="https://af.wikipedia.org/wiki?curid=123886" title="Coen-broers">
Coen-broers

Die Amerikaanse broers Joel (1954-) en Ethan Coen (1957-) staan kollektief as die Coen-broers (of "Coen Brothers") bekend. Hulle is bekend vir die draaiboeke wat hulle skryf en die rolprente wat hulle maak. In die filmwêreld word hulle die "tweekoppige regisseur" genoem, omdat hul meestal nou saamwerk en dieselfde idees vir hul prente deel. Hulle flieks sluit in "Fargo" (1996), "The Big Lebowski" (1998) en "No Country for Old Men" (2007). Hulle het Oscars vir "Fargo" en "No Country for Old Men" ontvang.

Joel Coen is op 29 November 1954 in St. Louis Park, 'n buitewyk van Minneapolis, gebore. Hy is sedert 1984 met die aktrise Frances McDormand getroud en het 'n aangenome seun genaamd Pedro. Ethan Coen is op 21 September 1957 gebore, ook in St. Louis Park. Hy is met Tricia Cooke getroud. Hulle pa is 'n hoogleraar in ekonomie, terwyl hul ma 'n hoogleraar in kunsgeskiedenis is.

Ná skool het Joel filmwese aan die Bard-kollege by Simon's Rock in Massachusetts studeer. Ethan het filosofie aan die Princeton Universiteit studeer.

Hul eerste film, "Blood Simple" (1984) handel oor 'n kroeg-eienaar wat 'n speurder vra om sy vrou en haar minnaar te vermoor. Cohens het die regie behartig, maar slegs Joel is vir die fliek gekrediteer.




</doc>
<doc id="123888" url="https://af.wikipedia.org/wiki?curid=123888" title="Onegameer">
Onegameer

Die Onegameer (Russies: Оне́жское о́зеро, "Onezhskoe ozero", [ɐˈnʲɛʂskəɪ ˈozʲɪrə]; Fins: "Ääninen" of "Äänisjärvi"; Karelies: "Oniegu" of "Oniegu-järve"; Wepsies: "Änine" of "Änižjärv") is die tweede grootste meer in Europa ná die Ladogameer met 'n oppervlakte van 9 700 km² en is in Noordwes-Rusland naby Petrozawodsk geleë. Dit word deur die Swirrivier met die naburige Ladogameer verbind, wat weereens deur die Newarivier met die Oossee verbind word. Deur die Witsee-Oossee-kanaal word hierdie waterweg met die Witsee in die noorde verbind. Die Wolga verbind die Onegameer oor 'n kanaal met die Kaspiese See en deur die Wolga-Don-kanaal is ook die Swartsee en die Middellandse See toeganklik.
Belangrike stede rondom die Onegameer sluit in Kondopoga, Medwezhyegorsk, Petrozawodsk, Pindoesji en Powenets. In die meer is 1 369 eilande geleë, waarvan Kizji die bekendste is. Die eiland se houtkerke, -kapelle en -huise is in 1990 deur Unesco as wêrelderfenisgebied gelys.


</doc>
<doc id="123894" url="https://af.wikipedia.org/wiki?curid=123894" title="Elektriese deurslot">
Elektriese deurslot

'n Elektriese slot is 'n toegangsbeheertoestel vir gebruik aan deure en veiligheidshekke. Dit vervang die vaste slotplaat wat dikwels gebruik word met 'n "bewaarder". Soos met 'n vaste slot, bied dit gewoonlik 'n skuinsoppervlak wat die grendel sluit, sodat die deur kan toesluit net soos 'n vaste slot sou. 'n Elektriese slot se skuinsoppervlak kan egter, op bevel, uitdraai wanneer die slot op die deur in die geslote posisie is en die deur oopgemaak word, sodat 'n gebruiker van binne die deur kan oopmaak sonder die werking van die meganiese slot of met behulp van 'n meganiese sleutel. 

Nadat die deur oopgemaak is verby die bewaarder, keer die bewaarder terug na sy normale posisie en sluit weer wanneer die krag verwyder word of toegepas word, afhangende van die slot se konfigurasie.

Elektriese slotte is gewoonlik toegerus met gonsers ("buzzers") wat iemand buite die deur laat hoor wanneer die deur oopmaak. Die gonsgeraas word gewoonlik gemaak deur die toepassing van wisselstroom aan die slot in plaas van gelykstroom. 


</doc>
<doc id="123906" url="https://af.wikipedia.org/wiki?curid=123906" title="Duitse Vloot">
Duitse Vloot

Die Duitse Vloot ( "Deutsche Marine") is die vloot van Duitsland en 'n deel van die verenigde "Bundeswehr" ("Federale Verdediging"), die Duitse Gewapende Magte. Die Duitse Vloot was oorspronklik bekend as die "Bundesmarine" van 1956 tot 1995 toe "Marine" die amptelike naam geword het tydens die inlywing van die Oos-Duitse "Volksmarine" in 1990. Die nie-amptelike naam "Deutsche Marine" is intussen eweneens in die taal ingeburger. Die Duitse Vloot is diep geïntegreer in die NAVO-alliansie. 

Sy primêre missie is die beskerming van Duitsland se gebiedswaters en maritieme infrastruktuur sowel as die seekommunikasielyne. Afgesien hiervan, neem die Duitse Vloot aan vredesoperasies deel en lewer ook humanitêre hulp en rampverligting. Hulle neem ook deel aan teenstropingsbedrywighede.

Duitse oorlogskepe is permanente lede van al vier "die NAVO Maritieme Groepe". Die Duitse Vloot is ook betrokke by die bedrywighede teen internasionale terrorisme soos "Operation Enduring Freedom" en NAVO se "Operation Active Endeavour".


</doc>
<doc id="123912" url="https://af.wikipedia.org/wiki?curid=123912" title="Kawasaki Ki-61">
Kawasaki Ki-61

Die Kawasaki Ki-61 was 'n enkelsitplek, monovlerk Japannese vegvliegtuig wat tydens die Tweede Wêreldoorlog diens gedoen het. Die vliegtuig het 'n omwenteling in Japannese vliegtuigontwerp teweeg gebring. Die standaard was vir lugverkoelde stermotors maar die Ki-61 was toegerus met 'n inlynvloeistofverkoelde Daimler-Benz 601A motor, gebou onder lisensie. Die vliegtuig was gebou vir spoed. Toe die Geallieerdes die vliegtuig die eerste keer teëgekom het, het hulle gedink dat dit 'n Duitse of Italiaanse vliegtuig is wat gebou is onder 'n lisensie. Die Geallieerdes het die bynaam "Tony" vir die vliegtuig gegee. 

Die rede vir die drastiese verandering was dat dr. Richard Vogt vanaf 1923 tot 1933 vir Kawasaki gewerk het as ontwerphoof. Hy is in 1933 terug na Duitsland waar hy vir "Blohm und Voss" dieselfde pos gevul het tydens die Tweede Wêreldoorlog. Kawasaki was daarna nog lank beïnvloed deur sy werk.

Die Ki-61 was in diens vanaf Augustus 1942 tot aan die einde van die oorlog, maar het dit algaande al hoe meer verouder geraak.




</doc>
<doc id="123914" url="https://af.wikipedia.org/wiki?curid=123914" title="Balchasj-meer">
Balchasj-meer

Die Balchasj-meer (Kasaks: Балқаш Көлі, "Balqaş köli", [bɑlqɑɕ kwʏlɪ]; Russies: Озеро Балхаш, "Ozero Balchasj"; letterlik: "moeras-meer") is die tweede grootste meer in Asië ná die Baikalmeer met 'n oppervlakte van 16 400 km² en is in Oos-Kasakstan wes van die grens tot die Volksrepubliek China geleë. Die grootste rivier, wat in die meer uitmond, is die Ili.
Nes die Aralmeer word die Balchasj-meer deur ontwatering bedreig. Die Sowjetunie het in die 1960's begin water van die Balchasj-meer se invloeie te neem vir die besproeiing van katoenvelde. 'n Ander bedreiging vir die Balchasj-meer is die groeiende waterverbruik van die Chinese outonome gewes Xinjiang as gevolg van die groot bevolkingsgroei, waar die Ili, die Balchasj-meer se belangrikste waterbron, ontspring.


</doc>
<doc id="123915" url="https://af.wikipedia.org/wiki?curid=123915" title="Haliet">
Haliet

Haliet (ook bekend as klipsout) is 'n mineraal met formule . Dit is die mineraalvorm van tafelsout. Die naam stam van Grieks άλς, sout, see. Die chemiese naam is natriumchloried.

Haliet is oplosbaar in water en kristalle word as evaporiete in soutmere gevind asook as soutkoepels in afsettingsgesteentes. Dit kan dalk ook deur sublimasie by 450-550 °C uit vulkaniese gasse gevorm word.

Die mineraal is belangrik as grondstof vir vervaardiging van eetbare tafelsout en van chloor en natronloog. Ruwe haliet is nie veilig om te eet nie omdat dit skadelike onsuiwerhede kan bevat.

Haliet het 'n eenvoudige kubiese kristalstruktuur wat bestaan uit 'n afwisseling van lae positiewe en negatiewe ione in digpakking in die volgorde A-a-B-b-C-c(-A-a-ensomeer). Die stapelrigting is die (111)-liggaamsdiagonaal van die kubiese eenheidssel. 'n Ander beskrywing is om 'n kubiese digpakking se oktaëderholtes met 'n ander atoom op te vul.

Hierdie kristalstruktuur word deur baie ander stowwe aangeneem en dit is die argetipe van die strukturbericht-klassifikasie se B1-struktuur.


</doc>
<doc id="123916" url="https://af.wikipedia.org/wiki?curid=123916" title="Silviet">
Silviet

Silviet is 'n mineraal met formule . Dit is die mineraalvorm van kaliumchloried, ook bekend as "potas" in die leketaal. Dit is genoem na die Nederlandse medikus en chemikus François Sylvius de le Boe (1614-1672).

Silviet is goed oplosbaar in water. Dit kan dalk deur sublimasie by 550 °C uit vulkaniese gasse gevorm word.


</doc>
<doc id="123917" url="https://af.wikipedia.org/wiki?curid=123917" title="Magnetiese dipool">
Magnetiese dipool

'n Magnetiese dipool is die eenvoudigste vorm waarin magnetisme optree wat waargeneem kan word. Alle minder eenvoudige magnetiese strukture kan uit dipole opgebou word.

Magnetiese veldlyne het geen einde nie. In teenstelling tot elektriese velde is die magneetveld en sy veldlyne "bronvry". Mens kan dit ook matematies formuleer en sê die divergensie van die magnetiese vektorveld is nul. 

Daar word nogtans dikwels gespekuleer oor die bestaan van magnetiese monopole, wat met elektriese ladings -die bronne van die elektriese veld- sou ooreenkom, maar hulle is nooit aangetref nie. Daar is nogtans ook geen fundamentale redes waarom hulle nie sou kon bestaan nie, en daar is teorieë wat probeer die natuurkragte in een teorieë saam te vat wat wel voorspel dat hulle moet bestaan. Die enigste waarnemings wat in vastestowwe iets getoon het wat as monopool gesien kan word, is altyd dieselfde getal noord- as suipole aangetref. Indien daar geprobeer word om hulle van mekaar te skei, word daartussen altyd weer 'n suid- en 'n noordpool geskep.

Volgens die klassieke Elektrodinamika kan 'n magnetiese dipoolveld deur 'n elektrise kringstroom veroorsaak word, wat rondom 'n oppervlak formula_1 vloei. Sy magnetiese dipoolmoment formula_2 is:

Alle elementêre deeltjies wat tot dusver bekend is en wat 'n lading en 'n draaimoment besit (spin) wek ook 'n magnetiese veld op en besit dus 'n magnetiese dipool. Die dipool se grootte hang van die soort deeltjie af. Dit geld vir quarks asook vir elektrone en baie atoomkerne.

Indien hierdie deeltjies in 'n uitwendige magneetveld gevoer word, kan hulle net 'n paar energietoestande aanneem waarby hulle 'n bepaalde presessie-beweging om die rigting van die magneetveld uitvoer. Hierdie eienskap word gebruik in die kernspinresonansie wat vandag ook belangrike mediese aanwendings het soos MRI.

'n Magnetiese dipool wek 'n magnetiese veld op. Op 'n plek formula_4 effens verder weg van die dipool is die magnetiese fluksdigtheid: 
formula_6 is die grootte formula_7 van formula_4, formula_9 is de magnetiese veldkonstante en formula_10 is die oppervlakte van die sfeer op afstand formula_6.

Hierdie formule geld onafhanklik van die grootte of vorm van die stroomkring, die magneetspoel, die staafmagneet of van die atoom, solank formula_6 groot genoeg is.
Diese Formel gilt unabhängig von der Form und der Größe der Stromschleife, der Magnetspule, des Stabmagneten oder des Atoms, wenn formula_6 groß gegenüber deren räumlicher Ausdehnung ist.

'n uitwendige magnetiese veld formula_14 oefen op die dipool 'n wringkrag uit:

en die dipool besit 'n potensiële energie wat afhanklik is van die hoek watter hoek dit met die veldrigting vorm:

Indien die veld inhomogeen is, word die krag in eerste benadering:

waar die Nabla-operator formula_18 gebruik word.

Die magnetiese eienskappe van 'n stuk materiaal word deur sy magnetiese dipole bepaal. Indien die stof geen atome met spins bevat sal diamagnetisme optree. Indien daar spins teenwoordig is maar hulle is ewekansig verdeel tree paramagnetisme op. Indien die spins aan mekaar gekoppel is kan ferro- antiferro- of ferrimagnetisme optree.




</doc>
<doc id="123919" url="https://af.wikipedia.org/wiki?curid=123919" title="Nm">
Nm

Nm kan verwys na:

nm kan verwys na:


</doc>
<doc id="123920" url="https://af.wikipedia.org/wiki?curid=123920" title="Pendulum (orkes)">
Pendulum (orkes)

Pendulum is 'n Australiese musiekgroep wat in 2002 in Perth, Australië gestig is deur Rob Swire, Gareth McGrillen, Paulus "El Hornet" Harding, Ben Mount, Peredur Ap Gwynedd, en KJ Sawka. Die groep is opvallend vir sy kenmerkende klank, die meng van elektroniese musiek met rockmusiek en dek 'n wye verskeidenheid genres.



</doc>
<doc id="123922" url="https://af.wikipedia.org/wiki?curid=123922" title="2018 Superrugbyseisoen">
2018 Superrugbyseisoen

Die 2018 Superrugbyseisoen was die 23ste seisoen van Superrugby, 'n jaarlikse rugbykompetisie georganiseer deur SANZAAR tussen die spanne van Argentinië, Australië, Japan, Nieu-Seeland en Suid-Afrika. Ná die afgelope twee seisoene waaraan 18 spanne deelgeneem het, het die 2018 uitgawe terugkeer na 'n 15-spanformaat, wat bestaan het uit drie geografiese konferensies.

Suid-Afrika moes twee spanne van die 2017 seisoen (die Cheetahs en Kings) weglaat en Australië een (Force) om in te pas by die nuwe formaat van die kompetisie.

Die 15 deelnemende spanne is verdeel in drie geografiese konferensies: die Australiese konferensie (bestaande uit vier Australiese spanne en die Japanse Sunwolves), die Nieu-Seelandse konferensie (bestaande uit vyf Nieu-Seelandse spanne), en die Suid-Afrikaanse konferensie (bestaande uit vier Suid-Afrikaanse spanne en die Jaguares van Argentinië).

In die groepfase was daar 18 rondtes van wedstryde, met elke span wat 16 wedstryde gespeel het met twee rondtes loslootjies, 'n totaal van 120 wedstryde. Spanne het agt inter-konferensiewedstryde en agt kruis-konferensiewedstryde gespeel; twee keer teen elke ander span in hul konferensie - een keer tuis en een keer weg - en een keer teen vier van die spanne in die ander twee konferensies.

Die boonste span in elk van die drie konferensies het vir die kwarteindrondte gekwalifiseer, asook die volgende vyf spanne met die beste uitslae oor die drie konferensies, bekend as "wildcards". Die konferensiewenners en die beste "wildcard"-span was die gashere vir die kwarteindrondtes gewees. Die wenners van die kwarteindrondtes het tot die halfeindstryd gevorder, en die wenners van die halfeindrondtes het in die eindstryd gespeel.


Rondte 16 behels slegs wedstryde in die Australiese en Nieu-Seelandse konferensies.

 


</doc>
<doc id="123935" url="https://af.wikipedia.org/wiki?curid=123935" title="Alpha Delphini">
Alpha Delphini

Alpha Delphini (α Delphini, afgekort as Alpha Del of α Del) is ’n veelvoudige ster sowat 354 ligjare van die Son af in die sterrebeeld Dolfyn (Delphinus).

α Delphini is ’n spektroskopiese dubbelster. Die komponente word Aa (amptelik bekend as Sualocin) en Ab genoem, of soms A en G. Hulle is 0,2 boogsekondes van mekaar af en wentel elke 17 jaar om mekaar.

Verder is daar vyf dowwe sterre wat in katalogusse van veelvoudige sterre aangedui word. Hulle het ’n skynbare magnitude van sowat 11 tot 13 en is tussen sowat 35 en 72 boogsekondes van mekaar af. Hulle is vermoedelik net optiese metgeselle.

Die primêre ster, α Delphini Aa, het ’n sterreklassifikasie van B9IV. Die tweede ster s’n kan nie vasgestel word nie omdat dit te naby aan Aa en te dof is; sy ander eienskappe is ook nie bekend nie. Die primêre ster is ’n subreus wat van die hoofreeks af begin wegbeweeg het. Sy massa is 2,82 keer dié van die Son en dit is omtremt twee keer so warm.

Niccolò Cacciatore was ’n Italiaanse sterrekundige. Toe die Polermo-sterkatalogus in 1814 gepubliseer is, het die twee sterre Alpha en Beta Delphini daarin verskyn met die ongewone name "Sualocin" en "Rotanev". Eindelik het eerwaarde Thomas William Webb, ’n Britse sterrekundige, die raaisel opgelos oor waar dié name vandaan kom.

Cacciatore se naam, wat in Afrikaans vertaal sou kon word as "Nikolaas Jagter", was in Latyn "Nicolaus Venator". As ’n mens die letters van dié naam en van van agter na voor lees, kom jy by die name van die twee sterre uit. Cacciatore se grappie om die sterre na homself te noem, is vandag nog geldig. In 2016 het die Internasionale Astronomiese Unie se sternaamwerkgroep (WGSN) die naam "Sualocin" vir die ster Alpha Delphini Aa goedgekeur omdat hulle eiename aan individuele sterre toegeken het in plaas van aan stergroepe. 

Hoe Webb by sy gevolgtrekking uitgekom het 45 jaar ná die publikasie van die katalogus, is steeds ’n geheim.



</doc>
<doc id="123936" url="https://af.wikipedia.org/wiki?curid=123936" title="Beta Delphini">
Beta Delphini

Beta Delphini (β Delphini, afgekort as Beta Del of β Del), tradisioneel bekend as Rotanev, is ’n dubbelster sowat 100 ligjare van die Son af in die sterrebeeld Dolfyn (Delphinus). Dit is die helderste ster in die Dolfyn.

Die Amerikaanse sterrekundige S.W. Burnham het in 1873 ontdek Beta Delphini is ’n dubbelster. Die stelsel bestaan uit twee F-tipe sterre wat elke 26,66 jaar om mekaar wentel met ’n wenteleksentrisiteit van 0,36. Hulle het ’n hoekskeiding van net sowat 0,44 boogsekondes, en dit is dus moeilik om hulle met ’n teleskoop van mekaar te onderskei. Die grootste komponent is ’n reusester met ’n massa van 1,75 keer dié van die Son en ’n ligsterkte van 24 keer die Son s’n. Die sekondêre komponent is ’n subreus met ’n massa van 1,47 sonmassas en ’n ligsterkte van agt keer dié van die Son. Die stelsel is sowat 1,8 miljard jaar oud.

Niccolò Cacciatore was ’n Italiaanse sterrekundige. Toe die Polermo-sterkatalogus in 1814 gepubliseer is, het die twee sterre Alpha en Beta Delphini daarin verskyn met die ongewone name "Sualocin" en "Rotanev". Eindelik het eerwaarde Thomas William Webb, ’n Britse sterrekundige, die raaisel opgelos oor waar dié name vandaan kom.

Cacciatore se naam, wat in Afrikaans vertaal sou kon word as "Nikolaas Jagter", was in Latyn "Nicolaus Venator". As ’n mens die letters van dié naam en van van agter na voor lees, kom jy by die name van die twee sterre uit. Cacciatore se grappie om die sterre na homself te noem, is vandag nog geldig. Hoe Webb by sy gevolgtrekking uitgekom het 45 jaar ná die publikasie van die katalogus, is steeds ’n geheim.

In 2016 het die Internasionale Astronomiese Unie se sternaamwerkgroep (WGSN) die naam "Rotanev" vir die ster Beta Delphini A goedgekeur omdat hulle eiename aan individuele sterre toegeken het eerder as aan stergroepe. 



</doc>
<doc id="123939" url="https://af.wikipedia.org/wiki?curid=123939" title="Maryam Mirzakhani">
Maryam Mirzakhani

Maryam Mirzakhani (Persies: مریم میرزاخانی‎‎ [mæɾjæm miːɾzɑːxɑːniː]; * 3 Mei 1977 in Teheran, Iran; † 15 Julie 2017) was 'n Iranse wiskundige aan wie in 2014 die Fields-medalje toegeken is, 'n prys vir hoë wetenskaplike prestasies in wiskunde wat in dié vakgebied as die ekwivalent van die Nobelprys beskou word. Mirzakhani het die prys vir bydraes tot ingewikkelde geometrie en dinamiese stelsels ontvang. Sy was die eerste vrou en die eerste Iranse wetenskaplike aan wie die medalje toegeken is.

Maryam Mirzakhani, wat haar akademiese opleiding in Teheran en aan die Harvard-universiteit ontvang het, was sedert 2008 professor aan die Amerikaanse Stanford-universiteit in Palo Alto, Kalifornië. Haar navorsing op die gebied van teoretiese wiskunde het navorsing op gebiede soos moduli-ruimtes, die Teichmüller-teorie, hiperboliese geometrie, Ergodiese teorie en simplektiese geometrie ingesluit – met belangrike wetenskaplike gevolgtrekkings vir 'n verskeidenheid vakgebiede wat van kriptografie tot teoretiese fisika en navorsing oor die ontstaan van die heelal gestrek het.

Maryam Mirzakhani is in 2013 met borskanker gediagnoseer en het in 2017, op die ouderdom van veertig jaar, aan dié siekte beswyk. Sy word oorleef deur haar eggenoot, die Tsjeggiese wiskundige Jan Vondrák, en hul dogter Anahita.

Onderhoude


</doc>
<doc id="123941" url="https://af.wikipedia.org/wiki?curid=123941" title="Australiese voetbal">
Australiese voetbal

Australiese reëls voetbal, ook bekend as  Australiese voetbal, of net voetbal of footy, is 'n kontaksport wat deur twee spanne van agtien spelers elk gespeel word op 'n ovaalvormige veld, dikwels 'n aangepaste krieketveld.

Die sport se oorsprong kan teruggevoer word na die voetbalwedstryde gespeel in Melbourne, Victoria in 1858, geïnspireer deur die Engelse openbare skool-voetbalwedstryde. Op soek na die ontwikkeling van 'n spel wat meer geskik is vir volwassenes en Australiese toestande, het die Melbourne Voetbalklub die eerste reëls van Australiese voetbal in Mei 1859 gepubliseer, dit maak dit die oudste van die wêreld se groot voetbalkodes.

Die belangrikste metode om punte aan te teken, is deur die ovaalvormige bal tussen twee hoë doelpale deur te skop. Die span met die hoogste telling aan die einde van die wedstryd wen, tensy dit gelykop is.

Tydens algemene spel, kan spelers hulself oral op die veld posisioneer en enige deel van hulle liggame gebruik om die bal te beweeg. Die primêre metodes is skop, handbal en hardloop met die bal. Daar is reëls oor hoe die bal hanteer kan word: byvoorbeeld, spelers wat hardloop met die bal moet met tussenposes dit op die grond bons. Gooi van die bal word nie toegelaat nie en 'n speler mag nie die bal lank vashou nie. 'n Onderskeidende kenmerk van die spel is die "merk roep", waar 'n speler op enige plek op die veld wat 'n bal direk vanaf 'n skop vang, besit toegeken word. Spelers kan met behulp van hul hande verdedig, of hulle hele liggaam gebruik om teenstanders te belemmer. Gevaarlike fisiese kontak (soos die stamp van 'n teenstander op die rug), inmenging by merkneem en die doelbewuste vertraging van die spel is strafmaar met vryskoppe, afstandstraf of skorsing vir 'n sekere aantal wedstryde, afhangende van die erns van die oortreding. Die spel lewer gereelde fisiese uitspoke, skouspelagtige merkvangste, vinnige beweging van beide spelers en die bal en 'n hoë telling.

Australiese voetbal het die hoogste toeskouerbywoning en tv-kykersgetal van alle sporte in Australië, terwyl die Australian Football League (AFL), die sport se enigste ten volle professionele kompetisie, die land se rykste sportliggaam is. Sy jaarlikse "Grand Finale" is die klubkampioenskap gebeurtenis met die hoogste bywoning in die wêreld. Die sport word ook in baie lande op amateurvlak gespeel. Die spel se reëls word deur die AFL Commission met advies van die AFL se "Laws of the Game Committee" beheer.


</doc>
<doc id="123942" url="https://af.wikipedia.org/wiki?curid=123942" title="Alpha Herculis">
Alpha Herculis

Alpha Herculis (α Herculis, afgekort as Alpha Her of α Her), is ’n veelvoudige ster sowat 360 ligjare van die Son af in die sterrebeeld Hercules. Wanneer deur ’n teleskoop daarna gekyk word, kan die verskeie komponente onderskei word – die helderste een het die naam Rasalgethi.

Alpha Herculis A en B (α¹ en α²) is meer as 500 AE (astronomiese eenhede) van mekaar af, met ’n geraamde wentelperiode van sowat 3 600 jaar. α¹ is ’n ralatief swaar, helder rooireus. α² is self ’n dubbelster: ’n geelreus (Ba, die primêre komponent) en ’n geelwitdwerg (Bb). Hulle wentel elke 51,578 dae om mekaar.

α¹ Herculis is ’n ART-ster met ’n waterstof- sowel as heliumskil om ’n gedegenereerde koolstof-suurstof-kern. Dit is op ’n geraamde afstand van 360 ligjare van die Son af, volgens Hipparcos, en het ’n radius van sowat 280 miljoen km, wat rofweg , of 1,87 AE, is. As Rasalgethi in die middel van die Sonnestelsel was, sou sy radius verder gestrek het as die wentelbaan van Mars teen 1,5 AE, maar nie heeltemal so ver as die Asteroïdegordel nie. Nes die meeste rooireuse aan die einde van hul bestaan verloor Rasalgethi baie massa en dit vorm ’n dun gasomhulsel wat minstens 90 AE ver strek.



</doc>
<doc id="123947" url="https://af.wikipedia.org/wiki?curid=123947" title="Kasterolie">
Kasterolie

Kasterolie is 'n plantaardige olie wat verkry word deur samepersing van die saad van die kasterolieboom ("Ricinus communis"). Die algemene naam "kasterolie", waarvan die plant sy naam kry, kom waarskynlik uit sy gebruik as 'n plaasvervanger vir castoreum, 'n parfuumbasis gemaak van die gedroogde perineale kliere van die bewer ("castor" in Latyn).

Kasterolie is 'n kleurlose tot baie bleekgeel vloeistof met 'n kenmerkende smaak en reuk wanneer dit die eerste ingeneem word. Die kookpunt is 313 °C (595 °F) en sy digtheid is 961 kg/m. Dit is 'n trigliseried waarvan ongeveer 90 persent van sy vetsuurkettings risinoleate is. Oleate en linoleate is die ander belangrike komponente.

Kasterolie en sy afgeleides word gebruik in die vervaardiging van seep, smeermiddels, hidrouliese en remvloeistof, verf, kleurstowwe, bedekkings, ink, koudbestande plastiek, wakse en poleermiddels, nylon, farmaseutiese produkte en parfuum.


</doc>
<doc id="123949" url="https://af.wikipedia.org/wiki?curid=123949" title="Kornephoros">
Kornephoros

Kornephoros (ook bekend as Beta Herculis of β Her) is ’n dubbelster, en met ’n basiese skynbare magnitude van 2,81 die helderste ster in die noordelike sterrebeeld Hercules. Dit is vermoedelik ’n veranderlike ster waarvan die skynbare magnitude tot 2,76 kan styg. Volgens parallaksmetings is dit 139 ligjare van die Son af.

Hoewel Beta Herculis met die blote oog soos een ster lyk, het die Amerikaanse sterrekundige W.W. Campbell in Julie 1899 uit spektroskopiese metings ontdek sy radiale snelheid wissel en dat hy dus ’n metgesel het.

Die wentelperiode van die twee komponente is sowat 410 dae. Die primêre ster het ’n sterreklassifikasie van G7 IIIa, wat aandui dis ’n reusester wat al die waterstof in sy kern opgebruik en van die hoofreeks wegbeweeg het. Sy massa is amper drie keer dié van die Son, maar hy het al so uitgesit dat sy radius 17 keer die Son s’n is. Die effektiewe temperatuur van die ster se buitekant is sowat 4 887 K, wat dit die geel skynsel van ’n G-tipe ster gee. Die sekondêre ster se massa is net 90% van die Son s'n.

Die ster se Bayer-naam is "Beta Herculis" en sy Flamsteed-naam "27 Herculis". Die tradisionele name is "Kornephoros", ’n Griekse woord wat "knuppeldraer" beteken, en "Rutilicus", ’n verdraaiing van die Latynse woord "titillicus", "armholte".

In 2016 het die Internasionale Astronomiese Unie se sternaamwerkgroep (WGSN) die naam "Kornephoros" vir die ster goedgekeur. 



</doc>
<doc id="123951" url="https://af.wikipedia.org/wiki?curid=123951" title="Mitsubishi J2M">
Mitsubishi J2M

Die Mitsubishi J2M was 'n onderskeppingsvliegtuig wat deur die Japannese Keiserlike Vloot gebruik is tydens die Tweede Wêreldoorlog. Die vliegtuig is ontwerp deur dieselfde span wat die A6M Zero ontwerp het. Dit was landgebaseer vanwaar dit die vyand se bomwerpers aangeval het. Die vliegtuig het weggebreek van Japannese tradisie van beweegbaarheid ten alle koste na spoed en klimvermoë. Die neus was vaartbelyn, die stertwiel kon terugvou en die vlerkontwerp was die laminêre ontwerp met "aksie"flappe vir meer beweegbaarheid. Die kleiner, meer vaartbelynde neus is verkry deur die enjin verder terug te skuif en die enjin en skroef met 'n verlengingskag te verbind.

Die eerste J2M1 modelle het in Maart 1942 gevlieg maar het tegniese probleme ondervind en is afgekeur deur die vloot. 'n Nuwe Kasei 23a-enjin is geïnstalleer en model J2M2 was in produksie vanaf Oktober 1942. Maar weens verdere tegniese probleme is die vliegtuig eers in Desember 1943 in diens gestel as die J2M3 en toegerus met vier 20 mm kanonne in die vlerke. Die Japannese het die vliegtuig die "Raiden" (weerligstraal) genoem en die Geallieerdes het dit die "Jack" genoem.




</doc>
<doc id="123952" url="https://af.wikipedia.org/wiki?curid=123952" title="The Prodigy">
The Prodigy

The Prodigy is 'n Engelse elektroniese musiekgroep van Braintree, gevorm deur Liam Howlett in 1990. Die lede was oorspronklik Liam Howlett, Keith Flint, Maxim, Leeroy Thornhill en Sharky. Beide Leeroy en Sharky het die groep om verskillende redes verlaat.

The Prodigy se musiekgenre gebruik verskillende style wat wissel van Rave music, hardcore techno, elektroindustrie, Oldschool Jungle, breakbeat, punk vokale elemente in latere werke. En het verdien en een van die mees suksesvolle elektroniese dade van alle tye bly.




</doc>
<doc id="123953" url="https://af.wikipedia.org/wiki?curid=123953" title="Morane-Saulnier M.S.406">
Morane-Saulnier M.S.406

Die Morane-Saulnier M.S.406 was 'n Franse monovlerk, enkelsitplek vegvliegtuig was deur die Franse Lugmag gebruik is tydens die Tweede Wêreldoorlog. Die vliegtuig was ontwikkel na aanleiding van 'n versoek deur die Franse Lugvaart Kantoor. Die prototipe het sy nooiensvlug op 8 Augustus 1935 voltooi.

Die vliegtuig was gebou met laaghout en bedek met plaat metaal. Die romp tussen die stert en kajuit was bedek met materiaal. Alhoewel die vliegtuig oor 'n intrekbare onderstel beskik het, het dit nie oor 'n stertwiel beskik nie maar 'n gly ski; later is dit verander.

Die ontwerp was deeglik getoets met die voorproduksie M.S.405 series vliegtuie. In Maart 1938 het Morane-Saulnier 'n bestelling van 1000 vliegtuie vir die M.S.406C-1 model ontvang. Die eerste M.S.406C-1 het in Januarie 1939 gevlieg.

Bestellings is daarna ontvang vanaf China, Finland, Turkye, Lithuania, Pole en Joego-Slawië. Switserland het ook twee vroeë modelle gekoop wat hulle later onder lisensie vervaardig het.

Daar was egter produksie probleme met die 12Y motor en slegs 572 van die vliegtuie word afgelewer aan die Franse Lugmag voor die val van Frankryk. Die Franse vlieëniers vind gou uit dat die vliegtuig, alhoewel net ses jaar oud, nie werklik opposisie vir die Messerschmitts is nie. Meer as 400 "Morane-Saulnier M.S.406" word vernietig vir slegs 175 vyandelike verliese tydens die Slag om Frankryk. Nadat Frankryk oorgegee het, het die Vichy Frankryk lugmag slegs een groep van die vliegtuig bedryf.




</doc>
<doc id="123955" url="https://af.wikipedia.org/wiki?curid=123955" title="Karasee">
Karasee

Die Karasee (Russies: Ка́рское мо́ре, "Karskoye more") is 'n see van die Arktiese Oseaan in Noord-Rusland tussen Nowaja Zemlja in die weste, Franz Josef-land in die noordweste, Sewernaja Zemlja in die noordooste en die vasteland van Siberië in die suide. Die Karasee grens aan die Barentssee in die weste, die Arktiese Oseaan in die noorde en die Laptefsee in die ooste. Die see het 'n oppervlakte van sowat 880 000 km² en 'n gemiddelde diepte van 127 m. Die see is genoem ná die Kararivier; "Kara" beteken "gedempte ys" in die Nenets-taal.

Belangrike riviere wat in die Karasee uitmond is die Jenisej en Ob. Die see is feitlik die hele jaar gevries.


</doc>
<doc id="123957" url="https://af.wikipedia.org/wiki?curid=123957" title="Laptefsee">
Laptefsee

Die Laptefsee (Russies: мо́ре Ла́птевых, "more Laptevykh") is 'n see van die Arktiese Oseaan in Noord-Rusland tussen Sewernaja Zemlja in die weste, die Nieu-Siberiese Eilande in die ooste en die vasteland van Siberië in die suide. Die Laptefsee grens aan die Karasee in die weste, die Arktiese Oseaan in die noorde en die Oos-Siberiese See in die ooste. Die see het 'n oppervlakte van sowat 714 000 km² en 'n gemiddelde diepte van 578 m. Die see is genoem ná die Russiese ontdekkingsreisigers Dmitri Laptef en Khariton Laptef en was voorheen bekend as Nordenskiöldsee (Russies: мо́ре Норденшёльда), genoem ná Adolf Erik Nordenskiöld.

Belangrike riviere wat in die Laptefsee uitmond is die Lena en die Olenjok. Die see is feitlik die hele jaar gevries.


</doc>
<doc id="123961" url="https://af.wikipedia.org/wiki?curid=123961" title="Franz Josef-land">
Franz Josef-land

Franz Josef-land (Russies: Земля́ Фра́нца-Ио́сифа, "Zemlya Frantsa-Iosifa") is 'n argipel in die Arktiese Oseaan en is genoem ná Frans Josef, keiser van die Keiserryk Oostenryk en later Oostenryk-Hongarye. Die argipel is noord van Nowaja Zemlja, oos van Svalbard, wes van Sewernaja Zemlja en suid van die Noordpool geleë. Dit grens aan die Arktiese Oseaan in die noorde, die Barentssee in die suidweste en die Karasee in die suidooste.

Die eerste amptelike verwysing dateer van die Oostenryks-Hongaarse Noordpool-ekspedisie van 1873 onder leiding van Julius von Payer en Karl Weyprecht, wie die argipel ná die destydse keiser Frans Josef genoem het. In 1926 is die argipel deur die Sowjetunie geannekseer.

Die Kaap Fligely op Rudolfeiland is die mees noordelike punt van Eurasië en sowat 900 km suid van die Noordpool. Net Groenland en Ellesmere-eiland van die Kanadese Arktiese Argipel strek verder noord.

Franz Josef-land se bevolking bestaan net uit 11 Russiese Militêre basispersoneel. Die argipel behoort administratief tot die Archangelsk-oblast van die Noordwestelike Federale Distrik.


</doc>
<doc id="123963" url="https://af.wikipedia.org/wiki?curid=123963" title="Sewernaja Zemlja">
Sewernaja Zemlja

Sewernaja Zemlja (Russies: Се́верная Земля́ [ˈsʲevʲɪrnəjə zʲɪˈmlʲa], letterlik: "Noordelike land") is 'n argipel in die Arktiese Oseaan. Die argipel is noord van Siberië, oos van Franz Josef-land, noordoos van Nowaja Zemlja, noordwes van die Nieu-Siberiese Eilande en suid van die Noordpool geleë. Dit grens aan die Arktiese Oseaan in die noorde, die Karasee in die suidweste en die Laptefsee in die suidooste.

Die eerste amptelike verwysing dateer van 1913 en Sewernaja Zemlja is in 1930–1932 gekarteer, waarmee dit die laaste groot argipel op aarde geword het, wat verken is.

Sewernaja Zemlja is onbewoon. Die argipel behoort administratief tot die Krasnojarsk-krai van die Siberiese Federale Distrik.


</doc>
<doc id="123966" url="https://af.wikipedia.org/wiki?curid=123966" title="Loodglit">
Loodglit

Loodglit of litargiet (Eng. "litharge" van Grieks λιθάργυρος (silwerklip)) is 'n mineraal met chemiese formule . By hoër temperature (488 °C) gaan dit oor in 'n geel allotroop wat as die mineraal massikot bekend is. 

Loodglit word in Namibië naby die Tsumeb-smelter aangetref (Osjikoto-streek). 

Die tetragonale struktuur van loodglit is die argetipe van die strukturbericht-klassifikasie se B10-struktuur. 


</doc>
<doc id="123972" url="https://af.wikipedia.org/wiki?curid=123972" title="Gudmundiet">
Gudmundiet

Gudmundiet is 'n mineraal met chemiese formule . Dit is isostruktureel met arsenopiriet. 

In Suid-Afrika word dit op verskillende plekke aangetref, soos in die Argent-myn van Delmas (Nkangala) in Mpumalanga, die Alpha-Gravelotte-myn en die Monarch Antimony-myn in Gravelotte (Limpopo), en die Prieska-kopermyn in Copperton in Noord-Kaap.

Sintetiese gudmundiet is 'n halfgeleier met 'n hoë koëffisiënt vir die termokrag (>200 μV/K by 900 K). 


</doc>
<doc id="123973" url="https://af.wikipedia.org/wiki?curid=123973" title="Virtual International Authority File">
Virtual International Authority File

Die Virtual International Authority File (VIAF) is 'n internasionale gesaglêer. Dit is 'n gesamentlike projek wat deur verskeie nasionale biblioteke begin is en wat deur die Online Computer Library Center (OCLC) bedryf word.


</doc>
<doc id="123976" url="https://af.wikipedia.org/wiki?curid=123976" title="Ruarsiet">
Ruarsiet

Ruarsiet is 'n mineraal met chemiese formule . Dit is 'n erts van die platinumgroep-elemente en dit bevat naas rutenium dikwels ook osmium, iridium en platinum.

In Suid-Afrika word dit in die Driekopmyn van Burgersfort in Limpopo en in Rustenburg in die Bojanala Platinumdistrik van Noordwes aangetref.


</doc>
<doc id="123978" url="https://af.wikipedia.org/wiki?curid=123978" title="PGE-mineraal">
PGE-mineraal

Die PGE-minerale (ook: PGM) is dié groep van minerale wat platinumgroepelemente bevat en hierdie minerale is veral vir die mynbou van hierde seldsame en kosbare elemente uiters belangrik. 
PGE-mineral kom dikwels saam met chromiet voor. Die rede hiervoor is nogtans onduidelik. Die chromietrooster kan dalk hierdie elemente by hoë temperature in klein konsentrasies oplos en as 'versamel'rooster optree en by afkoeling weer uitskei. 


</doc>
<doc id="123979" url="https://af.wikipedia.org/wiki?curid=123979" title="Sperryliet">
Sperryliet

Sperryliet is 'n mineraal met formule . Dit is een van die PGE-minerale en 'n platinumerts. Die mineraal is genoem na die chemikus Francis Louis Sperry (1861-1906) wie dit ontdek het.


</doc>
<doc id="123980" url="https://af.wikipedia.org/wiki?curid=123980" title="Platinumgroep">
Platinumgroep

Die platinumgroep word deur die elemente van die groepe 8, 9 en 10 van die periodieke tabel gevorm.

Dit is tans 'n min of meer informele groep, maar in vroeër weergawes van die periodieke tabel, wat net 8 kolomme geken het, is hulle saam in die laaste kolom VIIIB geplaas. Daar is ook ooreenkomste in hulle gedrag en voorkoms. Hulle is almal waardevol en vind baie aanwendings.

Die elemente van die eerste ry van hierdie groep (4de periode van die tabel) is die volopste in die aardkors hoewel die aarde se kern baie meer van hulle bevat. Die kern bestaan hoofsaaklik uit yster en nikkel.

Die elemente van die tweede en derde ry (5de en 6de periode) is seldsaam in die aardkos. Hulle is taamlik swaar en het in die aarde se geskiedenis na sy kern gesak. Asteroïede bevat egter dikwels hoë konsentrasies van hulle.
Dit verklaar die dun iridiumlagie wat gevind word op die Kryt-Paleogeen-grens.
Ertse wat dit bevat is op aarde nogtans seldsaam. Die minerale wat dit bevat word PGE-minerale genoem en elemente van hierdie groep kom dikwels saam voor. Hierdie elemente is kosbaar. (Rodium is die kosbaarste een). Daar is veel toepassings, hoofsaaklik as katalisators. Die elemente is edelmetale wat nie maklik deur oksidatore aangetas word nie en veral Os en Ir het 'n uitsonderlik hoë digtheid, ong. 25 g/cm3, wat meer as twee keer lood s'n is.

Alle elemente word deur 'n taamlik groot getal oksidasietoestande gekenmerk, wat ook uitsonderlik hoog kan wees (8 vir Os en selfs 9 vir Rh).

Die elemente van die vierde ry (7de periode) is kunsmatig en uiters onstabiel. Hulle word tradisioneel nie tot hierdie groep gereken en sal dalk geen toepassings vind nie.

Suid-Afrika is ryk aan ertse van die platinumgroep.

Legenda


</doc>
<doc id="123981" url="https://af.wikipedia.org/wiki?curid=123981" title="Rustenburgiet">
Rustenburgiet

Rustenburgiet is 'n mineraal met formule . Dit is 'n PGE-mineraal wat nouverwant aan die minerale atokiet en zvyagintseviet is. Navorsing met sintetiese materiale het getoon dat die drie minerale lede is van een reeks mengkristalle met 'n algemene formule waar M = Pt of Pd en M = Sn of Pb.

Natuurlike rustenburgiet het gewoonlik Pd en Pb as onsuiwerhede, maar is gedefinier as Pt>Pd en Sn>Pb. Die sintetiese rustenburgiet- en atokietkristalle, wat stadig uit die smelt afgekoel is, het die geordende CuAu-struktuur gehad (ourikupried- L1), maar die natuurlike mineraal is baie aan spanning blootgestel, waarskynlik tydens die ertsverwerking en het 'n wanordelike rooster getoon, wat met die kubiese digpakking van die koperstruktuur (A1) ooreenkom. In binêre allooie van hierdie tipe is dit gebruiklik dat skielike afkoeling of later meganiese beskadiging die ordening kan verhoed of weer versteur. 
Die mineraal is na die Rustenburgmyn naby Rustenburg genoem, maar dit kom op heelparty plekke in platinummyne in Suid-Afrika voor, soos Driekop, Sandsloot, Thabazimbi, Onverwacht, Amandelbult en Impala.


</doc>
<doc id="123982" url="https://af.wikipedia.org/wiki?curid=123982" title="Ourikupried">
Ourikupried

Ourikupried is 'n seldsame mineraal met formule . Die mineraal is 'n koper-goud-allooi.

Die mineraal het 'n kubiese struktuur wat 'n ordening van die koper-tipe (A1) kubiese digpakking is. Een van die vier posisies van die Fmm-sel word deur 'n goudatoom beset, die ander drie deur koperatome. Dit verminder die simmetrie tot primitief: Pmm. Hierdie struktuur is die argetipe van die Strukturbericht-klassifikasie se L1-struktuur.


</doc>
<doc id="123984" url="https://af.wikipedia.org/wiki?curid=123984" title="Paralimpiese Somerspele 2020">
Paralimpiese Somerspele 2020

Die Paralimpiese Somerspele 2020 (Japannees: 第十六回パラリンピック競技大会, "Dai Jūroku-kai Pararinpikku Kyōgi Taikai") sal na verwagting tussen 25 Augustus en 6 September 2020 in Tokio, Japan, aangebied word. Dit sal die 16de aanbieding van die Paralimpiese Somerspele wees. Dit sal ook die tweede keer wees dat Tokio die spele organiseer na hulle eerste spele in 1964.
Die Olimpiese Somerspele 2020 sal tussen 24 Julie en 9 Augustus in Tokio gehou word.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Somerspele 2020 ook die gasheer vir die Paralimpiese Somerspele 2020. Tokio is op 7 September 2013 in Buenos Aires deur die Internasionale Olimpiese Komitee gekies as die gasheer vir die Olimpiese Somerspele in 2020. Ander kandidate was: Istanboel en Madrid.

Die stemming het as volg verloop:
22 Paralimpiese sporte sal tydens die Spele beoefen word. Twee nuwe sporte sal ook by die Paralimpiese Somerspele in Tokio gehou word: pluimbal en taekwondo.

Hier volg 'n alfabetiese lys van al die Nasionale Paralimpiese Komitees wat gaan deelneem. Waar beskikbaar word die getal atlete per land in hakies aangedui:



</doc>
<doc id="123985" url="https://af.wikipedia.org/wiki?curid=123985" title="Paralimpiese Somerspele 2024">
Paralimpiese Somerspele 2024

Die Paralimpiese Somerspele 2024 (Frans: "Jeux paralympiques d'été de 2024") sal na verwagting tussen 4 en 15 September 2024 in Parys, Frankryk, aangebied word. Dit sal die 17de aanbieding van die Paralimpiese Somerspele wees. Dit sal ook die eerste keer wees dat Parys die spele gaan organiseer.
Die Olimpiese Somerspele 2024 sal tussen 2 en 18 Augustus in Parys gehou word.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Somerspele 2024 ook die gasheer vir die Paralimpiese Somerspele 2024. 

Parys is op 13 September 2017 in Lima deur die Internasionale Olimpiese Komitee gekies as die gasheer vir die Olimpiese Somerspele in 2024. Die enigste ander kandidaat was Los Angeles, maar het voor die stemming hulself onttrek en vir die Olimpiese Somerspele 2028 beskikbaar gestel.

Die stemming het as volg verloop:



</doc>
<doc id="123986" url="https://af.wikipedia.org/wiki?curid=123986" title="Paralimpiese Somerspele 2028">
Paralimpiese Somerspele 2028

Die Paralimpiese Somerspele 2028 (Engels: "2028 Summer Paralympics") sal na verwagting in 2028 in Los Angeles, Verenigde State, aangebied word. Dit sal die 18de aanbieding van die Paralimpiese Somerspele wees. Dit sal ook die eerste keer wees dat Los Angeles die spele gaan organiseer.
Die Olimpiese Somerspele 2028 sal tussen 21 Julie en 26 Augustus in Los Angeles gehou word.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Somerspele 2028 ook die gasheer vir die Paralimpiese Somerspele 2028. 

Los Angeles is op 13 September 2017 in Lima deur die Internasionale Olimpiese Komitee gekies as die gasheer vir die Olimpiese Somerspele in 2028. Die enigste ander kandidaat was Parys, maar het voor die stemming hulself onttrek en vir die Olimpiese Somerspele 2024 beskikbaar gestel.

Die stemming het as volg verloop:



</doc>
<doc id="123987" url="https://af.wikipedia.org/wiki?curid=123987" title="Paralimpiese Winterspele 2018">
Paralimpiese Winterspele 2018

Die Paralimpiese Winterspele 2018 (Koreaans: hangoel: 평창 동계 패럴림픽; hanja: 平昌 冬季 패럴림픽; "Pyeongchang Donggye Paereollimpik"), is tussen 9 en 18 Maart in Pyeongchang, Suid-Korea, aangebied. Dit was die twaalfde Paralimpiese Winterspele wat aangebied is en ná die Paralimpiese Somerspele 1988 in Seoel die tweede Paralimpiese Spele in Suid-Korea.
Suid-Afrika het nie aan hierdie Paralimpiese Winterspele deelgeneem nie. Die spanne van Georgië, Noord-Korea en Tadjikistan het vir die eerste keer aan Paralimpiese Winterspele deelgeneem. Die Russiese span is soos by die Olimpiese Winterspele 2018 van die Paralimpiese Winterspele uitgesluit, hoewel atlete onder neutrale vlag deelgeneem het.

Die Olimpiese Winterspele 2018 is tussen 9 en 25 Februarie (in die maand net voor die Paralimpiese Winterspele) in Pyeongchang gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Winterspele 2018 ook die gasheer vir die Paralimpiese Winterspele 2018. Pyeongchang is op 6 Julie 2011 in Durban deur die Internasionale Olimpiese Komitee as die gasheer vir die Olimpiese Winterspele in 2018 aangewys. Ander kandidate was: München en Annecy.

Die stemming het as volg verloop:
6 Paralimpiese sporte is tydens die Spele beoefen.

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top tien lande wat medaljes by die Spele verower het:



</doc>
<doc id="123988" url="https://af.wikipedia.org/wiki?curid=123988" title="Paralimpiese Winterspele 2022">
Paralimpiese Winterspele 2022

Die Paralimpiese Winterspele 2022 (Chinees: 第十三届冬季残疾人奥林匹克运动会) sal na verwagting tussen 4 en 13 Maart 2022 in Beijing, China, aangebied word. Dit sal die 13de Paralimpiese Winterspele wees wat aangebied word en ná die Paralimpiese Somerspele 2008 die tweede Paralimpiese Spele in die Chinese hoofstad Beijing.
Die Olimpiese Winterspele 2022 sal tussen 4 en 20 Februarie (in die maand net voor die Paralimpiese Winterspele) ook in Beijing gehou word.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Winterspele 2022 ook die gasheer vir die Paralimpiese Winterspele 2022. Beijing is op 31 Julie 2015 in Kuala Lumpur deur die Internasionale Olimpiese Komitee gekies as die gasheer vir die Olimpiese Winterspele in 2022. Die enigste ander kandidaat was Almati.

Die stemming het as volg verloop:




7 Paralimpiese sporte sal tydens die Spele beoefen word.




</doc>
<doc id="123989" url="https://af.wikipedia.org/wiki?curid=123989" title="Olimpiese Winterspele 2026">
Olimpiese Winterspele 2026

Die Olimpiese Winterspele 2026 (Italiaans: "XXV Giochi olimpici invernali"), amptelik bekend as die XXVste Olimpiese Winterspele, sal tussen 6 en 22 Februarie 2026 in Milaan en Cortina d'Ampezzo, Italië, aangebied word.

Dit sal ná die Olimpiese Winterspele van 1956 in Cortina d'Ampezzo en die Olimpiese Winterspele van 2006 in Turyn die derde wees wat in Italië gehou word. In die Italiaanse hoofstad Rome is ook die Olimpiese Somerspele van 1960 beslis.

Die openingseremonie sal in San Siro van Milaan plaasvind, terwyl die sluitingseremonie in die Verona Arena van Verona gehou sal word. Soos gebruiklik sal die lande in alfabetiese volgorde die stadion instap met Griekeland die eerste en die gasheer Italië die laaste, maar aangesien die plaaslike taal Italiaans is, sal dié taal se alfabet gebruik word om die volgorde te bepaal.

Die Paralimpiese Winterspele 2026 sal tussen 6 en 15 Maart in Milaan en Cortina d'Ampezzo gehou word.

Milaan en Cortina d'Ampezzo is op 24 Junie 2019 in Lausanne deur die Internasionale Olimpiese Komitee gekies as die gasheer vir die Olimpiese Winterspele in 2026. Die enigste ander kandidaat was Stockholm, Swede.

Die gasheerstad sou oorspronklik in Oktober 2019 deur die Internasionale Olimpiese Komitee (IOK) in Milaan, Italië, aangekondig word. Die IOK het die stemming egter na 'n ander plek – en datum – verskuif, nadat Italië 'n bod vir die Olimpiese Winterspele 2026 ingedien het wat die stad Milaan insluit. Die stemming is op 24 Junie 2019 in die hoofkantoor van die IOK in Lausanne, Switserland, gehou. Die eerste aansoekfase vir die Spele het in September 2017 begin.

Die stemming het as volg verloop:





7 Olimpiese sporte in 15 dissiplines sal tydens die Spele beoefen word.



</doc>
<doc id="123990" url="https://af.wikipedia.org/wiki?curid=123990" title="Paralimpiese Winterspele 2026">
Paralimpiese Winterspele 2026

Die Paralimpiese Winterspele 2026 (Italiaans: "XIV Giochi paralimpici invernali") sal na verwagting tussen 6 en 15 Maart 2026 in Milaan en Cortina d'Ampezzo, Italië, aangebied word. Dit sal die 14de Paralimpiese Winterspele wees wat aangebied word en ná die Paralimpiese Winterspele 2006 die tweede Paralimpiese Spele in Italië.
Die Olimpiese Winterspele 2026 sal tussen 6 en 22 Februarie (in die maand net voor die Paralimpiese Winterspele) ook in Milaan en Cortina d'Ampezzo gehou word.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Winterspele 2026 ook die gasheer vir die Paralimpiese Winterspele 2026. Milaan en Cortina d'Ampezzo is op 24 Junie 2019 in Lausanne deur die Internasionale Olimpiese Komitee gekies as die gasheer vir die Olimpiese Winterspele in 2026. Die enigste ander kandidaat was Stockholm, Swede.

Die gasheerstad sou oorspronklik in Oktober 2019 deur die Internasionale Olimpiese Komitee (IOK) in Milaan, Italië, aangekondig word. Die IOK het die stemming egter na 'n ander plek – en datum – verskuif, nadat Italië 'n bod vir die Olimpiese Winterspele 2026 ingedien het wat die stad Milaan insluit. Die stemming sal nou op 24 Junie 2019 in die hoofkantoor van die IOK in Lausanne, Switserland, gehou word. Die eerste aansoekfase vir die Spele het in September 2017 begin.

Die stemming het as volg verloop:




7 Paralimpiese sporte sal tydens die Spele beoefen word.



</doc>
<doc id="123992" url="https://af.wikipedia.org/wiki?curid=123992" title="Mitsubishi A5M">
Mitsubishi A5M

Die Mitsubishi A5M was 'n Japannese, vliegdekskipgebaseerde vegvliegtuig wat deur die Japannese Keiserlike Vloot gebruik is tydens die Tweede Wêreldoorlog. Die vliegtuig is die voorganger van die A6M Zero vegvliegtuig en die Geallieerdes het dit die "Claude" genoem. Die vliegtuig is ontwikkel na aanleiding van 'n spesifikasie wat uitgereik is deur die Japannese Keiserlike Vloot in 1934 vir 'n vliegtuig wat vinniger as 350 km/h kan vlieg. Dit was 'n moeilike spesifikasie om aan te voldoen destyds. 

Mitsubishi se prototipe, die Ka-14, wat in Februarie 1935 sy eerste vlug voltooi het, het 'n topsnelheid van 450 km/h gehad. Dit was ontwerp met minimum wrywing in gedagte: klein frontale area, gelykvlakkige klinknaels en die vaste landingswiele het vaartbelynde bedekkings gehad. Maar die ontwerp blyk te kompleks te wees: die omgekeerde seemeeu-vlerkontwerp is vervang met 'n meer konvensionele ontwerp. Dié model was toegerus met 'n Kotobuki 2-KAI-1 motor van 585 perdekrag en geproduseer as die "Vloot Tipe 96 vliegdekskipvegtermodel 1" (Mitsubishi A5M1) en word in diens gestel vroeg in 1937. Die volgende twee modelle A5M2a (met 'n 610 perdekrag KAI-3 enjin) en die A5M2b (met die 640 perdekrag Kotobuki 3-enjin) word Japan se belangrikste vegters tydens hulle oorlog met China. Tot op daardie stadium het Japan groot verliese gely maar die koms van die A5M2a het beheer oor die lugruim verseker. Die A5M2b het 'n toe kajuit en 'n drielemskroef gehad. Die kajuitluik was egter later verwyder op aandrang van die vlieëniers. Die A5M2's was egter so suksesvol dat die Chinese al hul vliegtuie onttrek het buite bereik van die Japannese vegters. In antwoord hierop het die Japannese die A5M4 bekendgestel wat 'n nog groter togafstand gehad het.

Die A5M4 lyk nes die A5M2b maar het die Nakajima Kotobuki 41-enjin van 710 perdekrag gehad en kon 'n afvaltenk van 160 liter dra. Dit is in 1938 in diens gestel en met sy groter togafstand het hulle die Chinese vliegtuie nog verder weg uit die oorlogsone verdryf. Toe die Tweede Wêreldoorlog uitbreek is die vliegtuig egter onttrek vir sekondêre diens omrede die nuwer geslag Geallieerde vegvliegtuie hulle oorheers het. Teen die einde van die oorlog was die A5M4's gebruik vir kamikaze sendings.




</doc>
<doc id="123993" url="https://af.wikipedia.org/wiki?curid=123993" title="VK (sosiale netwerk)">
VK (sosiale netwerk)

VK (oorspronklik VKontakte; Russies: ВКонта́кте, letterlik "InKontak") is die grootste Europese aanlyn sosialemedia- en netwerkdiens. Dit is in baie tale beskikbaar, maar is veral gewild onder Russiessprekendes. Nes in ander soortgelyke dienste kan gebruikers vir mekaar persoonlike of groepsboodskappe stuur, groepe en openbare geleenthede skep, foto's, klank- en videogrepe deel en blaaiergebaseerde speletjies speel. Dit is in Sint Petersburg, Rusland, gebaseer.

In Januarie 2017 het VK minstens 410 miljoen geregistreerde gebruikers gehad. Dit is in Februarie 2017 gelys as 13de op Alexa se lys van top-500-webtuistes wêreldwyd. Dit is die gewildste webtuiste in Rusland en volgens SimilarWeb die vyfde gewildste webtuiste in die wêreld. Dit was in Oktober 2016 ook die gewildste sosialenetwerkwebtuiste in Belarus, Oekraïne en Kasakstan.

Volgens Alexa was dit in Junie 2014 naas die soekenjin Yandex die mees besoekte webtuiste in Rusland.



</doc>
<doc id="123995" url="https://af.wikipedia.org/wiki?curid=123995" title="Rolsaag">
Rolsaag

'n Rolsaag is 'n stuk kraggereedskap wat met behulp van 'n getande lem verskillende materiale kan deursaag. Die rolsaag is in die laat 18de eeu uitgevind en was in algemene gebruik in saagmeulens in die Verenigde State teen die middel van die 19de eeu.

In houtwerk verwys die term "rolsaag" spesifiek na die tipe wat met die hand vasgehou word. Die rolsaag het 'n verskeidenheid lemme wat spesiaal ontwerp is vir elke spesifieke materiaal wat hulle bedoel is om te saag. By houtsaag is hulle spesifiek ontwerp vir die maak van skeursnitte, kruissnitte, of 'n kombinasie van beide.


</doc>
<doc id="123996" url="https://af.wikipedia.org/wiki?curid=123996" title="Yandex">
Yandex

Yandex (Russies: Яндекс) is ’n soekenjin wat deur die Russiese korporasie Yandex besit word. In Januarie 2015 het dit 51,2% van alle internetsoektogte in Rusland hanteer, volgens Liveinternet.

Yandex het verskeie gewilde eienskappe soos ’n metode om te herken wanneer ’n soektog byvoorbeeld nuus- of sportgeoriënteer is, ’n speltoetser, antivirusprogram, outomatiese voltooiing, ens. Die soekenjin kan bereik word met rekenaars, selfone, tablette en ander digitale toestelle. Yandex bied ook ander gespesialiseerde webdienste.

In Mei 2010 is Yandex.com van stapel gestuur; dit is ’n platform vir die toetsing van sagteware en die verbetering van soektog in ander tale as Russies.



</doc>
<doc id="123997" url="https://af.wikipedia.org/wiki?curid=123997" title="Kongruum">
Kongruum

In getalteorie is 'n kongruum (meervoud kongrua) die verskil tussen opeenvolgende vierkantgetalle in 'n rekenkundige progressie van drie blokkies. Dit is as x2, y2 en z2 (vir heelgetalle x, y en z) drie vierkante getalle is wat eweredig van mekaar geskei is, dan word die spasiëring tussen hulle, z2 – y2 = y2 – x2, 'n kongruum.

Die kongruumprobleem is die probleem om blokkies te vind in rekenkundige progressie en hul geassosieerde kongrua. Dit kan as 'n diofantiese vergelyking geformaliseer word: vind heelgetalle x, y en z soos dit
Wanneer hierdie vergelyking bevredig word, is albei kante van die vergelyking gelyk aan die kongruum.

Fibonacci het die kongruumprobleem opgelos deur 'n formule met parameters te vind vir die opwekking van alle kongrua, tesame met hul gepaardgaande rekenkundige progressies. Volgens hierdie formule is elke kongruum vier keer die gebied van 'n Petagorasdriehoek.

Kongrua is ook nou verbind met kongruente getalle: elke kongruum is 'n kongruente getal, en elke kongruente getal is 'n kongruum vermenigvuldig met die vierkant van 'n rasionale getal.

Byvoorbeeld, die getal 96 is 'n kongruum, aangesien dit die verskil is tussen elke paar van die drie vierkante 4, 100 en 196 (die vierkante van 2, 10 en 14 onderskeidelik).

Die eerste paar kongrua is:

Die kongruumprobleem is oorspronklik in die jaar 1225 gestel as deel van 'n wiskundige toernooi wat deur Frederik II, die Heilige Romeinse Keiser gehou is, en op daardie tydstip deur Fibonacci korrek beantwoord is. Hy het sy werk met hierdie probleem in sy boek van vierkante aangeteken.

Fibonacci was reeds bewus daarvan dat dit onmoontlik is vir 'n kongruum om self 'n vierkant te wees, maar het nie 'n bevredigende bewys van hierdie feit gegee nie. Geometries beteken dit dat dit nie moontlik is vir die paar bene van 'n Petagorasdriehoek die been en skuinssy van 'n ander Petagorasdriehoek nie. 'n Bewys is uiteindelik deur Pierre de Fermat gegee, en die resultaat staan nou bekend as Fermat se regtedriehoekstelling. Fermat het ook vermoed, en Leonhard Euler het dit bewys, dat daar geen volgorde van vier vierkante in rekenkundige progressie is nie.

Die kongruumprobleem kan opgelos word deur twee afsonderlike positiewe heelgetalle m en n (met m> n) te kies; Dan is die getal 4mn (m2 -n2) 'n kongruum. Die middelste vierkant van die gepaardgaande rekenkundige vordering van vierkante is (m2 + n2) 2, en die ander twee blokkies kan gevind word deur die kongruum by te voeg of af te trek. Verder vermenigvuldig 'n kongruum met 'n vierkantige getal 'n ander kongruum, wie se vordering van vierkante vermenigvuldig word met dieselfde faktor. Alle oplossings ontstaan op een van hierdie twee maniere. Byvoorbeeld, die kongruum 96 kan met hierdie formules saamgestel word met m = 3 en n = 1, terwyl die kongruum 216 verkry word deur die kleiner kongruum 24 met die vierkant nommer 9 te vermenigvuldig

'n Ekwivalente formulering van hierdie oplossing, gestel deur Bernard Frénicle de Bessy, is dat vir die drie vierkante in rekenkundige vordering x2, y2 en z2, die middelgetal y die skuinssy van 'n Petagorasdriehoek is en die ander twee getalle x en z is die verskil en som onderskeidelik van die driehoeke se twee kante. Die kongruum self is vier keer die gebied van dieselfde Petagorasdriehoek. Die voorbeeld van 'n rekenkundige vordering met die kongruum 96 kan op hierdie wyse verkry word vanaf 'n regtedriehoek met sy- en skuinssyferlengtes 6, 8 en 10.

'n Kongruente getal word gedefinieer as die oppervlakte van 'n regtedriehoek met rasionele sye. Omdat elke kongruum (met behulp van die geparameteriseerde oplossing) as die gebied van 'n Petagorasdriehoek verkry kan word, volg dit dat elke kongruum kongruent is. Omgekeerd is elke kongruente getal 'n kongruum vermenigvuldig met die vierkant van 'n rasionale getal.

Om te toets of 'n getal 'n kongruum is, is egter baie makliker as om te toets of 'n getal kongruent is. Vir die kongruumprobleem, verminder die geparameteriseerde oplossing hierdie toetsprobleem om 'n eindige stel parameterwaardes te kontroleer. In teenstelling hiermee, vir die kongruente nommerprobleem, is 'n eindige toetsprosedure slegs bewustelik bekend, via Tunnell se stelling, onder die aanname dat die Birch- en Swinnerton-Dyer-veronderstelling waar is



</doc>
<doc id="123998" url="https://af.wikipedia.org/wiki?curid=123998" title="Bewys deur oneindige afkoms">
Bewys deur oneindige afkoms

In wiskunde is 'n bewys deur oneindige afkoms 'n bepaalde soort bewys deur teenstrydigheid wat op die minste heelgetalbeginsel staatmaak. Een tipiese toepassing is om aan te toon dat 'n gegewe vergelyking geen oplossings het nie.

Tipies toon 'n mens dat as daar 'n oplossing vir 'n probleem bestaan, wat in een of ander sin verband hou met een of meer natuurlike getalle, dit noodwendig impliseer dat 'n tweede oplossing bestaan wat verband hou met een of meer kleiner natuurlike getalle. Dit sal op sy beurt 'n derde oplossing in verband met kleiner natuurlike getalle beteken, wat 'n vierde oplossing beteken, dus 'n vyfde oplossing, ensovoorts. Daar kan egter nie 'n oneindigheid van steeds kleiner natuurgetalle wees nie, en dus deur wiskundige induksie (herhaal dieselfde stap) is die oorspronklike uitgangspunt – dat enige oplossing bestaan – onwaar: die korrektheid daarvan lewer 'n teenstrydigheid.

'n Alternatiewe manier om dit uit te druk, is om een of meer oplossings aan te neem of voorbeelde bestaan. Dan moet daar 'n klein oplossing of voorbeeld wees – 'n minimale teenvoorbeeld. Ons bewys dan dat as daar 'n klein oplossing bestaan, dit die bestaan van 'n kleiner oplossing (in sekere sin) moet impliseer – wat weer bewys dat die bestaan van enige oplossing sou lei tot 'n teenstrydigheid.

Die vroegste gebruike van die metode van oneindige afkoms verskyn in Euklides se "Elemente". 'n Tipiese voorbeeld is Stelling 31 van Boek 7, waarin Euklides bewys dat elke saamgestelde heelgetal meetbaar is met 'n paar priemgetalle.

Die metode is baie later ontwikkel deur Fermat, wat dit dikwels vir diofantiese vergelykings gebruik het. Twee tipiese voorbeelde bewys die nie-oplosbaarheid van die diofantiese vergelyking r2 + s4 = t4 en bewys Fermat se stelling op somme van twee vierkante, wat verklaar dat 'n vreemde primêre p kan uitgedruk word as slegs som van twee blokkies wanneer p ≡ 1 ( Mod 4) (sien bewys). In sommige gevalle is sy "metode van oneindige afkoms" in die moderne oog 'n uitbuiting van die inversie van die verdubbelingsfunksie vir rasionale punte op 'n elliptiese kromme E. Die konteks is van 'n hipotetiese nie-triviale rasionele punt op E. Verdubbeling van 'n punt op E verdubbel die lengte van die getalle wat nodig is om dit te skryf (as aantal syfers), sodat 'n punt 'n halvering met 'n rasionele met kleiner terme gee. Aangesien die terme positief is, kan dit nie vir ewig verminder nie. Op hierdie manier kon Fermat die bestaan van oplossings in baie gevalle van diofantiese vergelykings van klassieke belang toon (byvoorbeeld die probleem van vier perfekte vierkante in rekenkundige progressie).

In die getalleteorie van die 20ste eeu is die oneindige afkoms-metode weer opgeneem en gestoot tot 'n punt waar dit verband hou met die hoofdruk van algebraïese getalteorie en die studie van L-funksies. Die strukturele resultaat van Mordell, dat die rasionale punte op 'n elliptiese kurwe E 'n eindig-gegenereerde abelse groep vorm, gebruik 'n oneindige afkoms-argument gebaseer op E / 2E in Fermat se styl.

Om dit uit te brei na die geval van 'n abelse verskeidenheid A, moes André Weil meer eksplisiete die manier maak om die grootte van 'n oplossing te kwantifiseer deur middel van 'n hoogtefunksie – 'n konsep wat fundamenteel geword het. Om aan te dui dat A (Q) / 2A (Q) eindig is, wat beslis 'n noodsaaklike voorwaarde is vir die eindige generasie van die groep A (Q) van rasionale punte van A, moet 'n mens berekeninge doen wat later as Galois-kohomologie. Op hierdie manier word abstrak-gedefinieerde kohomologiegroepe in die teorie geïdentifiseer met afstande in die tradisie van Fermat. Die Mordell-Weil-stelling was aan die begin van wat later 'n baie uitgebreide teorie geword het.

Die bewys dat die vierkantswortel van 2 (√2) irrasioneel is (dit wil sê, dit kan nie uitgedruk word as 'n breuk van twee heelgetalle nie) is deur die antieke Grieke ontdek en is dalk die vroegste bekende voorbeeld van 'n bewys deur oneindige afkoms. Pythagoreërs het ontdek dat die diagonaal van 'n vierkant onmoontlik is met sy kant, of in moderne taal, dat die vierkantswortel van twee irrasioneel is. Min is bekend met sekerheid oor die tyd of omstandighede van hierdie ontdekking, maar die naam van Hippasus van Metapontum word dikwels genoem. Vir 'n rukkie het die Pythagoreërs as 'n amptelike geheim behandel die ontdekking dat die vierkantswortel van twee irrasioneel is, en volgens die legende is Hippasus vermoor omdat hy dit verkondig het. Die vierkantswortel van twee word af en toe "Pythagoras se getal" of "Pythagoras se konstante" genoem, byvoorbeeld in Conway & Guy (1996).

Die antieke Grieke, wat nie algebra gehad het nie, het 'n meetkundige bewys deur oneindige afkoms uitgewerk. John Horton Conway het 'n ander meetkundige bewys (nr. 8) aangebied deur oneindige afkoms wat meer toeganklik is. Die volgende is 'n algebraïese bewys langs dieselfde lyne:

Veronderstel dat √2 rasioneel was. Dan kan dit geskryf word as
Vir twee natuurlike getalle, en . Dan sal kwadrate gee

So 2 moet p2 verdeel. Omdat 2 'n priemgetal is, moet dit ook p, deur Euklides se lemma, verdeel. So p = 2r, vir 'n paar heelgetalle r

Maar dan
Wat toon dat 2 ook q moet verdeel. Dus q = 2s vir sommige heelgetalle s.

Dit gee

Dus, as √2 as 'n rasionale getal geskryf kan word, kan dit altyd as 'n natuurlike getal met kleiner dele geskryf word, wat self met kleiner dele, ad infinitum, geskryf kan word. Maar dit is onmoontlik in die stel natuurlike getalle. Aangesien √2 'n reële getal is, wat rasioneel of irrasioneel kan wees, is die enigste opsie wat oorbly, √2 om irrasioneel te wees.

(Alternatiewelik bewys dit dat as √2 rasioneel was, sou geen "kleinste" voorstelling as 'n breuk kon bestaan nie, aangesien enige poging om 'n "kleinste" voorstelling te vind p / q sou beteken dat 'n kleiner een bestaan, wat 'n soortgelyke teenstrydigheid is).

Vir positiewe heelgetal k, veronderstel dat √k nie 'n heelgetal is nie, maar is rasioneel en kan uitgedruk word as m / n vir natuurlike getalle m en n, en laat q die grootste getal wees wat nie groter is as √k nie. dan

Die teller en noemer word elk vermenigvuldig met die uitdrukking (√k – q) – wat positief is maar minder as 1 – en dan onafhanklik vereenvoudig. So twee gevolglike produkte, sê m 'en n', is hulself heelgetalle, wat minder as m en n onderskeidelik is. Daarom maak nie saak watter natuurlike getalle m en n gebruik word om uit te druk nie. Daar bestaan kleiner natuurlike getalle m en 'n wat dieselfde verhouding het. Maar oneindige afkoms op die natuurlike getalle is onmoontlik, dus dis die oorspronklike aanname dat √k uitgedruk kan word as 'n verhouding van natuurlike getalle.
Die nie-oplosbaarheid van formula_8 in heelgetalle is voldoende om die nie-oplosbaarheid van formula_9 in heelgetalle te bewys. Laasgenoemde is 'n spesiale geval van Fermat se laaste stelling en die historiese bewyse van laasgenoemde het te werk gegaan deur meer algemeen te bewys dat die eersgenoemde die oneindige afkoms gebruik. Die volgende onlangser bewys toon albei hierdie onmoontlikhede deur nog meer breedvoerig te bewys dat 'n Pythagorese driehoek nie twee sye kan hê wat beide óf 'n vierkant óf twee keer 'n vierkant is nie, aangesien daar nie 'n kleinste sulke driehoek is nie:

Gestel daar bestaan so 'n Pythagorese driehoek. Dan kan dit geskaleer word om 'n primitiewe (dit wil sê, sonder gemeenskaplike faktore) Pythagorese driehoek met dieselfde eienskap te gee. Primitiewe Pythagorese driehoeke se sye kan geskryf word as formula_10 formula_11 formula_12, met "a" en "b" relatief priem en met "a"+"b" onewe en dus "y" en "z" albei onewe. Die eienskap dat "y" en "z" beide onewe is, beteken dat nog "y" nog "z" tweemaal een kwadraat kan wees. Verder, indien "x" een kwadraat of tweemaal een kwadraat is, dan is sowel "a" as "b" een kwadraat of tweemaal een kwadraat. Daar is drie gevalle, afhangende van watter twee sy gepostuleer word om albei 'n kwadraat of twee keer 'n kwadraat te wees:
In een van hierdie gevalle het een Pythagoreaanse driehoek met twee sye wat elk 'n vierkant of twee keer 'n vierkant het, tot 'n kleiner een gelei, wat op sy beurt tot 'n kleiner een sou lei. Aangesien so 'n ry nie oneindig kan voortgaan nie, moet die oorspronklike veronderstelling dat so 'n driehoek bestaan, verkeerd wees.

Dit impliseer dat die vergelykings

nie nie-triviale oplossings kan hê nie, aangesien nie-triviale oplossings Pythagorese driehoeke met twee kante sal gee.

Vir ander soortgelyke bewyse deur oneindige afkoms vir die n = 4 geval van Fermat se stelling, sien en.



</doc>
<doc id="123999" url="https://af.wikipedia.org/wiki?curid=123999" title="Library of Congress Control Number">
Library of Congress Control Number

Die Library of Congress Control Number (LCCN) is 'n reeksnommerstelsel vir rekords in die Library of Congress in die Verenigde State.


</doc>
<doc id="124000" url="https://af.wikipedia.org/wiki?curid=124000" title="Orania Verteenwoordigende Raad">
Orania Verteenwoordigende Raad

Die Orania Verteenwoordigende Raad is die plaaslike munisipale verteenwoordigende raad in die Noord-Kaap wat die Afrikaner-dorp Orania in die Pixley ka Seme Distriksmunisipaliteit bestuur. Tydens die implementering van 'n nuwe munisipale stelsel in Suid-Afrika in 2000 was die Orania Verteenwoordigende Raad die enigste verteenwoordigde raad wat nie afgeskaf is nie. Daarom is die Orania Verteenwoordigende Raad die enigste munisipale liggaam wat nog steeds gebruik maak van die ou (pre-2000) munisipale struktuur, gebaseer op die Oorgangswet op Plaaslike Regering van 1993.

Naas die munisipale pligte, is die belangrikste taak van die Orania Verteenwoordigende Raad om die inwoners van Orania in die voortgesette onderhandelinge met die Kabinet van Suid-Afrika oor die (munisipale) status van Orania te verteenwoordig.

Toe Orania is gekoop deur die "Afrikaner Vryheidstigting" (Afrikaner-Vryheid Stigting) in 1991, het die dorp die status van (private) plaasdorp van die regering van die Provinsie van die Kaap die Goeie Hoop gekry. Na apartheid het die inwoners van alle dorpe in Suid-Afrika, insluitend private dorpe soos plaas-en myndorpe, 'n verteenwoordigende oorgangsraad gekry. So Orania het sy eie verteenwoordigende oorgangsraad in 1995 gekry.

In 2000 het die Suid-Afrikaanse regering 'n nuwe vorm van die plaaslike regering met 'n munisipale stelsel ingestel. In die algemeen is hierdie munisipaliteite 'n samesmelting van verskeie stede en dorpe. In die proses van die samesmelting, het die Suid-Afrikaanse provinsiale regerings die plaaslike verteenwoordigende oorgangsrade oor die beoogde samesmelting ingelig en het 'n beraadslagingsproses plaasgevind, waarna 'n finale besluit is gemaak. Hierdie besluite – met die beoogde afskaffing van die verteenwoordigende oorgangsrade – is gepubliseer in die provinsiale regeringskoerante.

In die geval van Orania het die provinsiale regering van die Noord-Kaap nie die beoogde afskaffing van die Orania Verteenwoordigende Oorgangsraad gepubliseer nie, wat 'n wetlike verpligting vir 'n samesmelting met Hopetown en Strydenburg in een enkele munisipaliteit was. Nadat die Noord-Kaapse regering hierdie fout ontdek het, het hulle 'n kennisgewing gepubliseer in die provinsiale regeringskoerant om sy voorneme om die Orania Verteenwoordigende Oorgangsraad af te skaf. Daar was tot 30 November 2000 'n moontlikheid om hierdie aankondiging teen te staan. Een dag voor die sluiting van die termyn het die Orania-gemeenskap beswaar aangeteken. Toe die Noord-Kaapse regering nie betyds kon reageer nie, het die Orania Verteenwoordigende Oorgangsraad hof toe gegaan. Hierdie dringende hofsaak is deur die Noord-Kaapse Hooggeregshof op 4 Desember 2000 gehanteer, een dag voor die landwye plaaslike verkiesings. In die lig van die Ooreenkoms op Afrikaner-selfbeskikking uit 1994 en die fout van die Suid-Afrikaanse regering om nie hul voorneme om die Orania Verteenwoordigende Oorgangsraad af te skaf, te publiseer nie, is dit baie waarskynlik dat Orania die hofsaak sou wen, met die gevolg dat die Hooggeregshof die verkiesings geskeduleer vir die volgende dag sou kanselleer.

Op 4 Desember 2000 is die hofsaak tussen Orania en verskeie Suid-Afrikaanse owerhede geskik. Hierdie ooreenkoms is dieselfde dag bevestig deur die Noord-Kaapse Hooggeregshof. Die partye het ooreengekom dat:
Die spesiale status van Orania bestaan net op die plaaslike vlak. Op distriks-, provinsiale en nasionale vlakke is Orania deel van die Suid-Afrikaanse politieke stelsel.

In April 2001 is 'n kommissie geïnstalleer deur die Kabinet van Suid-Afrika om die vraagstuk van Orania se munisipale status te ondersoek. In 2002 het die kommissie ooreenkoms bereik en het 'n voorlegging aan die Kabinet van Suid-Afrika gedoen, waarin Orania met Vanderkloof saamsmelt om een munisipaliteit te vorm. Niks is met die voorstel gedoen nie.

In 2007 het die Orania Verteenwoordigende Raad en die Noord-Kaapse regering ooreengekom dat die (munisipale) status van Orania bespreek moet word op alle regeringsvlakke.

Ook in 2017 is die onderhandelinge oor die status van Orania nog nie gefinaliseer nie.

Inwoners van Orania stem vir hul verteenwoordigende raad op dieselfde dag as die landwye plaaslike verkiesings. In 1995 is die eerste verkiesings vir die Orania Verteenwoordigende Oorgangsraad gehou. In 2000, 2006, 2011 en 2016 het inwoners van Orania gestem vir die Orania Verteenwoordigende Raad sowel as die raad van die Pixley ka Seme Distriksmunisipaliteit, maar nie vir die raad van die Thembelihle Plaaslike Munisipaliteit.

Die verkiesings van 1995–96 was die eerste plaaslike verkiesings waarin burgers van alle rasse is toegelaat om deel te neem.

Een dag na die skikking van die hofsaak tussen Orania en verskeie Suid-Afrikaanse owerhede op 4 Desember 2000, het Orania sy eie verkiesings vir die Orania Verteenwoordigende Raad tydens die munisipale verkiesing van 2000 gehou. By die stemlokaal van die Onafhanklike Verkiesingskommissie in Orania, waar mense kan stem vir die nuwe (Oranje-Karoo) Thembelihle Plaaslike Munisipaliteit, het niemand gestem nie, terwyl die opkoms by die stemlokaal vir die Orania Verteenwoordigende Raad bo 90% was.

In 2006, 2011 en 2016 het burgers van Orania ook gestem vir hul eie verteenwoordigende raad. Verkiesings is gehou op dieselfde dag as die munisipale verkiesings in die res van Suid-Afrika. Tussen 2011 en 2016 die raad bestaan uit agt lede. In 2016 inwoners het twaalf lede vir die raad verkies.



</doc>
<doc id="124001" url="https://af.wikipedia.org/wiki?curid=124001" title="Albiet">
Albiet

Albiet is 'n plagioklaasveldspaat (mineraal). Dit is die natrium-eindlid van die plagioklaas-soliede oplossingsreeks. As sodanig verteenwoordig dit 'n plagioklaas met minder as 10% anortietinhoud. Die suiwer albiet-eindlid het die formule NaAlSi3O8. Dit is 'n tektosilikaat. Die kleur is gewoonlik suiwer wit, vandaar die Latynse naam albus. Dit is 'n algemene bestanddeel in felsiese gesteentes.

Albiet kristalliseer in trikliniese pinakoidale vorms. Die relatiewe digtheid is ongeveer 2,62, en dit het 'n Mohshardheid van 6-6.5. Albiet vertoon byna altyd kristal vertweelingning, dikwels as 'n klein strepe op die kristal. Albiet kom dikwels voor as fyn parallelle skeidings wat afwisselend met pienk mikroklien in pertiet voorkom, weens uitskeiding tydens afkoeling.

Daar is twee variasies van albiet, wat na verwys word as lae albiet en hoë albiet; laasgenoemde staan ook bekend as analbiet. Alhoewel beide variante triklien is, verskil hulle in die volume van hul eenheidsel, wat effens groter is vir die hoë vorm. Die hoë vorm kan uit die lae vorm geproduseer word deur verhitting bo c. 750 ° C (1382 ° F). Met verdere verhitting na meer as c. 1050 °C verander die kristalsimmetrie van triklinies na monoklinies; hierdie variasie staan bekend as monalbiet.

Dit kom voor in granitiese en pegmatietmassas, in sommige hidrotermale aar-afsettings en vorm deel van die tipiese groenskis metamorfe fases vir gesteentes wat oorspronklik 'n basaltiese samestelling gehad het.

Dit is die eerste keer in 1815 aangemeld met voorkoms in Finnbo, Falun, Dalarna, Swede.

Dit word as 'n halfedelsteen gebruik.



</doc>
<doc id="124003" url="https://af.wikipedia.org/wiki?curid=124003" title="Platarsiet">
Platarsiet

Platarsiet is 'n PGE-mineraal met ideale formule .

Dit het 'n pirietstruktuur waarin arseen en swawel die posisies van die (X-X) ewekansig beset. Navorsing deur Szymański wat dit aangedui het is uitgevoer op 'n eksemplaar met die samestelling (PtRhRuIrOs)AsS. Daar is geen aanduidings gevind dat die struktuur die laer simmetrie van arsenopiriet aanneem nie.


</doc>
<doc id="124004" url="https://af.wikipedia.org/wiki?curid=124004" title="Osmiridium">
Osmiridium

Osmiridium is 'n seldsame PGE-mineraal. Dit is volgens Hey se definisie (1963) 'n legering van osmium en iridium met Os<32% en het die kubiese struktuur wat suiwer iridium besit. Indien Os>32% word die struktuur heksagonaal soos osmium self en word dit iridosmien genoem.

Later navorsing het ternêre Ru-Ir-Os en selfs kwaternêre Pt-Ru-Ir-Os-legerings beskou, wat ook hierde twee strukture besit. Daar is voorgestel om die terme osmiridium en iridosmien te skrap. Dit het nogtans nie tot 'n algemeen aanvaarde nomenklatuur gelei nie.


</doc>
<doc id="124005" url="https://af.wikipedia.org/wiki?curid=124005" title="Iridosmien">
Iridosmien

Iridosmien is 'n seldsame PGE-mineraal. Dit is 'n legering van osmium en iridium met Os>32% en het die heksagonale struktuur wat suiwer osmium besit. Indien Os<32% word die struktuur kubies soos iridium self en word dit osmiridium genoem.


</doc>
<doc id="124006" url="https://af.wikipedia.org/wiki?curid=124006" title="Rudolf Nureyev">
Rudolf Nureyev

Rudolf Khametovich Nureyev (Basjkiries en Tataars: Рудольф Хәмит улы Нуриев, Russies: Рудо́льф Хаме́тович Нуре́ев; Afrikaanse transkripsie: Roedolf Chametowitsj Noerejef; 17 Maart 1938 tot 6 Januarie 1993) was ’n Sowjet-balletdanser en . Hy was van 1983 tot 1989 direkteur van die Ballet de l'Opéra national de Paris en tot Oktober 1992 die hoofchoreograaf daarvan.

Hy het die Engelse bynaam "Lord of the Dance" gekry, en is beskou as een van die balletwêreld se mees talentvolle dansers.

Nureyev was ook ’n choreograaf van formaat. Hy het sy eie vertolkings van verskeie klassieke werke vervaardig, onder meer "Swanemeer", "Giselle" en "La Bayadère".

Die danser het sy loopbaan in die Mariinski-balletgeselskap in Sint Petersburg begin. Hy het in 1961 van die Sowjetunie na die Weste oorgeloop, ondanks pogings van die KGB om hom te keer. Dit was die eerste keer dat ’n Sowjet-kunstenaar tydens die Koue Oorlog na die Weste oorgeloop het en dit het ’n internasionale opskudding veroorsaak. In 1982 het Nureyev Oostenrykse burgerskap aanvaar.

Hy het daarna in The Royal Ballet in Londen gedans en van 1983 tot 1989 was hy direkteur van die Paryse Operaballet.

Nureyev is op die Transsiberiese trein naby Irkoetsk in Siberië in die destydse Sowjetunie gebore terwyl sy ma, Feride, na Wladiwostok gereis het waar sy pa, Chamet, ’n politieke kommissaris in die Rooi Leër, gestasioneer was.

Hy was die enigste seun en het drie ouer susters gehad. Hulle was ’n Tataarse gesin<ref name="nureyev.org/">Amptelike webtuiste, Rudolf Nureyev-stigting: kort biografie</ref> wat op ’n dorpie naby Oefa in Basjkortostan gewoon het. As kind het hy verlief geraak op ballet en het hy aan Basjkiriese volksoptredes deelgeneem. Sy onderwysers het sy talent raakgesien en hom aangemoedig om opleiding in Sint Petersburg te ondergaan. Op ’n toer saam met ’n plaaslike balletgeselskap het Nureyev in Moskou ’n oudisie by die Bolsjoi-balletgeselskap afgelê, en hy is aanvaar.

Nureyev het egter gevoel Mariinski-ballet was die beste. Hy het die plaaslike geselskap verlaat en na Sint Petersburg gereis. Weens die ontwrigting van die Sowjet-kultuurlewe deur die Tweede Wêreldoorlog kon Nureyev eers in 1955 aan ’n groot balletskool inskryf: Hy was 17 toe hy aanvaar is deur die Waganowa-akademie van Russiese Ballet in Sint Petersburg, ’n vennootinrigting van Mariinski-ballet.

Die balletmeester Aleksander Iwanowitsj Poesjkin het hom professioneel oor Nureyev ontferm en hom toegelaat om by hom en sy vrou te woon.

Nadat hy sy opleiding in 1958 voltooi het, het Nureyev by die Kirof-balletgeselskap (nou die Mariinski) aangesluit. Hy het dadelik hoofrolle gekry om te dans. Kort voor lank het Nureyev een van die Sowjetunie se bekendste dansers geword. Van 1958 tot 1961, in sy drie jaar by die Mariinski, hy het 15 rolle gedans, gewoonlik saam met Ninel Koergapkina. Die twee is genooi om op ’n byeenkoms by die datsja van Nikita Chroesjtsjof te dans, en in 1959 is hulle toegelaat om buite die Sowjetunie te reis en in Wene op die internasionale jeugfees te dans. Kort daarna het die departement van kultuur hom meegedeel hy sal nie weer toegelaat word om oorsee te reis nie.

Teen die laat 1950's was Nureyev ’n sensasie in die Sowjetunie. Hy het egter ’n rebelse persoonlikheid gehad en toe Mariinski-ballet gereed maak vir ’n toer na Parys en Londen, was hy ’n onwaarskynlike kandidaat vir die reis na die Weste, wat van uiterse belang sou wees vir die Sowjetregering om hul kulturele meerwaardigheid ten toon te stel.

Spanning het ook opgebou tussen Nureyev en die Mariinski se artistieke direkteur, Konstantin Sergejef, die man van sy voormalige dansmaat Natalia Doedinskaja. Nadat ’n verteenwoordiger van die Franse toerorganiseerders Nureyev in 1960 in Petrograd sien dans het, het hulle die Sowjetowerhede egter oorreed om hom in Parys te laat dans.

In Parys het hy gehore betower. Hy is egter gesien waar hy die verbod op ’n mengery met buitelanders verbreek het. Dit was ’n bron van kommer vir die Mariinski se bestuur en die KGB-agente wat hom dopgehou het. Die KGB wou hom na die Sowjetunie terugstuur en toe die geselskap op 16 Junie 1961 op die Le Bourget-lughawe in Parys byeenkom om na Londen te vlieg, het Sergejef hom eenkant geroep en gesê hy moet na Moskou terugkeer vir ’n spesiale vertoning in die Kremlin. Nureyev het agterdogtig geraak en geweier. Daar is agterna vir hom vertel sy ma is ernstig siek en hy moes dadelik huis toe gaan om haar te gaan sien. Nureyev het weer geweier omdat hy gedink het hy sou waarskynlik in hegtenis geneem word sodra hy in die Sowjetunie aanland.

Met die hulp van die Franse polisie en ’n Paryse sosiale vlinder, Clara Saint, wat verloof was aan die seun van die Franse minister van kultuur Andre Malraux, het Nureyev die KGB-agente ontglip en om asiel aansoek gedoen. Sergejef en die KGB het hom probeer oorreed om Parys te verlaat, maar hy het besluit om te bly.

Binne ’n week is hy deur die Grand Ballet du Marquis de Cuevas aangestel en het hy in "Die Slapende Skoonheid" opgetree saam met Nina Vyroubova. Op ’n toer deur Denemarke het hy die soloïs Erik Bruhn van die Koninklike Deense Ballet ontmoet. Bruhn het sy minnaar, beste vriend en beskermheer geword tot met Bruhn se dood in 1986.

Die Sowjetowerhede het Nureyev se pa, ma en dansonderwyser Poesjkin sover gekry om vir hom briewe te skryf waarin hulle hom probeer oorreed om na die Sowjetunie terug te keer, maar vergeefs. Hoewel hy die Sowjetregering baie jare lank gesmeek het om sy ma toe te laat om hom te besoek, is sy nie toegelaat nie – tot in 1987, toe sy ma sterwend was en Michail Gorbatsjof ingestem het. In 1989 is hy genooi om die rol van James in "La Sylphide" te dans vir Mariinski-ballet in Sint Petersburg.

Nureyev se eerste optrede in Brittanje was by ’n ballet-matinée wat in 1961 deur The Royal Ballet se prima ballerina dame Margot Fonteyn gereël is. Dit is gehou ten behoewe van die Royal Academy of Dance, ’n onderrigorganisasie vir klassieke ballet waarvan sy die voorsitter was.

Dame Ninette de Valois het hom ’n kontrak aangebied om as The Royal Ballet se hoofdanser op te tree. Sy eerste optrede vir die geselskap was op 21 Februarie 1962 saam met Margot Fonteyn in "Giselle". Fonteyn en Nureyev sou daarna gereeld saam dans. Nureyev het tot in 1970 by The Royal Ballet gebly. Hy is toe as hoofgaskunstenaar bevorder, wat hom in staat gestel het om op sy toenemend besige rooster van internasionale gasoptredes en toere te konsentreer. Hy het steeds gereeld vir The Royal Ballet gedans tot in die 1980's toe hy by die Ballet de l'Opéra national de Paris aangesluit het.

Yvette Chauviré van die Paryse Operaballet het dikwels saam met Nureyev gedans; hy het haar as ’n "legende" beskryf.

Nureyev en Margot Fonteyn het lank saam gedans, selfs nadat hy by The Royal Ballet weg is. Nureyev het eenkeer gesê hy en Fonteyn, wat 19 jaar ouer as hy was, dans met "een liggaam, een siel". Saam het hulle in die première van sir Frederick Ashton se ballet "Marguerite and Armand" opgetree wat gedans word op Liszt se Klaviersonate in B-mineur, wat hul spesialiteitsballet geword het. Rolprente bestaan van hulle wat saam dans in "Les Sylphides", "Swanemeer", "Romeo en Juliet" en ander rolle. Hul laaste optrede saam was op 16 September 1988 in "Baroque Pas de Trois" – Fonteyn was 69 en Nureyev 50.

Hy het ook lank saam met Eva Evdokimova gedans. Hulle was in 1971 die eerste saam in "La Sylphide". Sy was 15 jaar lank sy gunsteling-mededanser in baie gas- en toeroptredes oor die wêreld heen saam met "Nureyev and Friends".

Mense wat die Nureyev-fenomeen akkuraat beskryf het, was John Tooley, voormalige direkteurgeneraal van die Royal Opera House in Londen; Pierre Bergé, voormalige voorsitter van Opéra Bastille, een van die venues van die Paryse Operaballet; en Manuel Legris, hoofdanser van die Paryse Operaballet wat deur Nureyev in New York benoem is.

Tooley het geskryf Nureyev het baie arm grootgeword en moes drie tot vyf jaar se balletopleiding aan ’n hoëvlakballetskool ontbeer; dit het hom die wilskrag gegee om die maksimum tegniese vaardighede baas te raak en die beste danser te word, wat deur sy hele loopbaan daaraan gewerk het om perfek te wees. Die uitdaging aan alle dansers wat saam met hom gewerk het, was om dieselfde te doen en net so toegewy te wees.

Nureyev was 17 toe hy aan die Waganowa-balletakademie ingeskryf het en het net drie jaar daar gebly, in teenstelling met ander dansers wat later hoofdansers geword het – hulle het op nege aangesluit en nege jaar se opleiding deurgemaak.

Wladimir Wasilijef, wat saam met Nureyev by die Bolsjoi was en saam met hom en Mikhail Baryshnikov as een van die drie topdansers beskou word, het byvoorbeeld in 1949 by Waganowa aangesluit en in 1958 saam met Nureyev klaargemaak. Baryshnikov was, nes Nureyev, net drie jaar daar – van 1964 tot 1967.

Dit is dus ironies dat beide Nureyev en Baryshnikov meesters van perfeksie in ballet geword het. Dans en die lewe was vir hulle een en dieselfde ding. Soos Nureyev dit gestel het: "Ek benader dans uit ’n ander hoek as dié wat op agt of nege jaar begin dans het. Hulle wat van die begin af opleiding gekry het, het nooit iets bevraagteken nie."

Pierre Bergé het oor hom gesê: "Hy was ’n danser nes enige ander danser. Dit is buitengewoon om 19 uit 20 punte te hê. Dit is besonder buitengewoon om 20 uit 20 te hê. Om 21 uit 20 te hê is selfs meer buitengewoon. En dit was die situasie met Nureyev."

Volgens Legris was Nureyev "soos ’n sneltrein". Om saam met hom te werk moes jy jouself oortref.

Mikhail Baryshnikov, wat nes Nureyev na die Weste oorgeloop het, het ’n hoë mening van hom gehad. Hy het in ’n onderhoud gesê Nureyev was ’n besonderse man in alle opsigte: instinktiwiteit, intelligensie, volgehoue nuuuskierigheid en buitengewone dissipline. Dit, en natuurlik om op te tree, was sy doel in die lewe.

In 1982 het Nureyev ’n Oostenrykse burger geword. Die volgende jaar is hy aangestel as direkteur van die Ballet de l'Opéra national de Paris, waar hy buiten opleiding steeds gedans en jonger dansers gehelp het. Hy het tot in 1989 daar gebly as ’n danser en hoof van choreografie.

Sy artistieke leiding by die Paryse Operaballet was ’n groot sukses; hy het die maatskappy gehelp om uit ’n donker tydperk te kom. Sy "Slapende Skoonheid" is steeds in die repertoire en is verfilm met sy protégé Manuel Legris in die hoofrol.

Ondanks sy gesondheid wat aan die einde van sy tydperk daar agteruitgegaan het, het hy hard bly werk. Hy het verskeie nuwe weergawes van ou werke asook van die mees innoverende choreografiese werke van sy tyd op die planke gebring. Sy eie "Romeo en Juliet" was ’n gewilde sukses. Toe hy aan die einde van sy lewe baie siek was, het hy aan ’n finale produksie van "La Bayadère" gewerk – dit het getrou gebly aan die weergawe van Mariinski-ballet wat hy as jong man gedans het.

Mnr. Nureyev, soos wat joernaliste hom in hul rubrieke genoem het, was veral gesteld op klassieke tegniek, en sy bemeestering daarvan het hom ’n model gemaak vir die dansers van ’n hele geslag. As die standaard van manlike dansers ná die 1960's duidelik gestyg het, was dit grootliks danksy die inspirasie van mnr. Nureyev.

Sy invloed in die balletwêreld het die persepsie van manlike dansers verander; in sy eie produksies van klassieke werke is die manlike rolle baie meer gechoreografeer. Nog ’n grens wat hy oorgesteek het, was dié tussen klassieke ballet en moderne danse deurdat hy albei gedans het. Dit is vandag algemeen dat dansers in albei style opgelei word, maar Nureyev het dit begin en in albei uitgeblink. Terwyl Gene Kelly baie gedoen het om moderne en klassieke style in die rolprentwese te kombineer, het hy uit ’n "gewilde dansomgewing" gekom wat deur moderne danse beïnvloed is, terwyl Nureyev moderne danse in die sfeer van "klassieke ballet" aanvaarbaar gemaak het.

Sy charisma, toewyding en mededeelsaamheid was van so ’n aard dat hy nie net sy kennis oorgedra het nie; hy het die lewenskool van die danser verpersoonlik.

Verskeie mans wat in sy tyd by die Paryse Operaballet hoofdansers was, het later self dansdirekteurs geword en sy idees en werk voortgesit. Manuel Legris is direkteur van die Weense Staatsballet, Laurent Hilaire direkteur van die Moskouse Stanislafski-teater en Charles Jude balletdirekteur by die Grand Théâtre de Bordeaux.

Nureyev het niks gehou van reëls, beperkings en ’n hiërargiese orde nie en was soms opvlieënd. Hy kon in die openbaar tekeregaan as hy gefrustreerd was. Hy was veral ongeduldig wanneer ander se tekortkominge sy werk belemmer het.

Hy het gekuier saam met Gore Vidal, Freddie Mercury, Jacqueline Kennedy Onassis, Mick Jagger, Liza Minnelli, Andy Warhol, Lee Radziwill en Talitha Pol, en het die legendariese New Yorkse disko Studio 54 soms in die laat 1970's besoek, maar het ’n onverdraagsaamheid teenoor glansmense ontwikkel. Hy het sy ou vriendskappe binne en buite die balletwêreld gekoester en is as ’n lojale vriend beskou.

Die meeste ballerinas saam met wie hy gedans het, het hom beskou as ’n konsidererende dansmaat. Hy was bekend daarvoor dat hy teenoor baie ballerinas uiters groothartig was en hulle in moeilike tye gehelp het.

Na gelang van die bron word Nureyev as biseksueel beskryf, aangesien hy as jong man heteroseksuele verhoudings gehad het, of as gay. Hy het ’n onstuimige liefdeslewe gehad. Hy het die Deense danser Erik Bruhn ontmoet nadat hy na die Weste oorgeloop het en was ’n groot bewonderaar van hom, al het hulle verskil wat styl betref. Hy en Bruhn het minnaars geword en het 25 jaar lank ’n aan-af-verhouding gehad, tot met Bruhn se dood in 1986.

In 1973 het Nureyev die 23-jarige Amerikaanse danser Robert Tracy ontmoet en dit was die begin van ’n verhouding van twee en ’n half jaar. Tracy het later Nureyev se sekretaris en inwonende minnaar geword. Volgens hom het Nureyev gesê hy het in sy lewe met drie vroue seks gehad en dat hy altyd ’n seun wou hê; hy het eens op ’n tyd beplan om een by Nastassja Kinski te hê.

Nureyev het in 1984 positief vir MIV getoets, maar ’n paar jaar lank ontken dat iets fout is. Teen die laat 1980's was sy bewonderaars egter teleurgesteld in sy swakker vertonings. Hy het in die Europese somer van 1991 merkbaar begin agteruitgaan en in die lente van 1992 die finale fase van die siekte binnegegaan.

In Maart 1992 het hy Kazan besoek en as dirigent opgetree in die Musa Cälil Tatar Akademiese Opera- en Balletteater, wat nou die Rudolf Nureyev-fees in Tatarstan aanbied. Met sy terugkeer na Parys het hy ’n hoë koors gehad en is hy in die Hospitaal Notre Dame du Perpétuel Secours opgeneem. Hy is geopereer vir perikarditis, of hartsakontsteking. Hy het in daardie tyd teen die siekte geveg danksy die vooruitsig om eindelik op 6 Mei 1992 Prokofiëf se "Romeo en Juliet" op ’n geleentheid ten bate van die Amerikaanse Balletteater in die Metropolitan Opera House in New York te kon aanbied. Hy het dit gedoen en was verheug oor die ontvangs.

In Julie 1992 het Nureyev hernude tekens van perikarditis getoon, maar geweier om verdere behandeling te ondergaan. Sy laaste openbare optrede was op 8 Oktober 1992, by die première van ’n nuwe produksie van "La Bayadère" in die Palais Garnier wat hy gechoreografeer het op grondslag van Marius Petipa se vertoning vir die Paryse Operaballet. Die ballet was ’n persoonlike triomf, hoewel dit duidelik was hoe siek hy was. Die Franse minister van kultuur, Jack Lang, het daardie aand op die verhoog Frankryk se hoogste kutuurprys, die "Commandeur de l'Ordre des Arts et des Lettres", aan hom toegeken.

Nureyev is op 20 November 1992 weer in die Hospitaal Notre Dame du Perpétuel Secours opgeneem en het daar gebly tot met sy dood op 6 Januarie 1993 op 54-jarige ouderdom. Sy begrafnis is in die marmervoorportaal van die Opera Paris Garnier gehou. Baie mense het huldeblyke gelewer; een was van Oleg Winogradof van Mariinski-ballet in Sint Petersburg, Rusland, wat gesê het: "Wat Nureyev in die Weste gedoen het, sou hy nooit hier kon regkry nie."

Nureyev se graf in ’n Russiese begraafplaas in Sainte-Geneviève-des-Bois naby Parys lyk soos ’n tombe getooi in die mosaïek van ’n Oosterse tapyt. Nureyev was ’n ywerige versamelaar van mooi tapyte en tekstiele. Terwyl die kis weggesak het, het musiek uit die laaste bedryf van "Giselle" gespeel en is sy balletskoene saam met wit lelies in die graf gegooi.

Nadat hy so lank ’n plek in Mariinski-ballet se geskiedenis ontsê is, is sy naam in ere herstel en van sy persoonlike besittings in die teatermuseum uitgestal. ’n Repetisielokaal in die beroemde Waganowa-akademie is na hom genoem. In 2015 is sy naam in die Legacy Walk in Chicago, Illinois, opgeneem.

By die Paryse Operaballet is daar ’n tradisie om elke 10 jaar ’n dansaand te ere van Nureyev te hou. Dit is reeds op 20 Maart 2003 en 6 Maart 2013 gehou, want hy het in Maart verjaar.

Die skrywer Colum McCann het ’n roman oor Nureyev se lewe geskryf met die titel "Dancer". Dit is in 2003 gepubliseer.


In 1962 het Nureyev sy rolprentdebuut gemaak in ’n filmweergawe van "Les Sylphides". Hy het teen ’n rolprentloopbaan besluit om in 1968 in die Nederlandse Nasionale Ballet met moderne danse te werk.

In 1972 het sir Robert Helpmann hom genooi om deur Australië te toer met Nureyev se produksie van "Don Quixote". Die rolprentweergawe (1973) is deur Nureyev en Helpman geregisseer en het Nureyev in die rol van Basilio en Helpmann as Don Quixote.

In 1977 het hy die rol van Rudolph Valentino vertolk in Ken Russell se "Valentino".

In 1978 het hy as gaskunstenaar verskyn in die TV-reeks "The Muppet Show", waar hy in ’n parodie met die naam "Swine Lake" gedans het, in ’n sauna "Baby, It's Cold Outside" in ’n duet saam met Miss Piggy gesing het en in die finale, "Top Hat, White Tie and Tails", gesing en geklopdans het.

In 1983 het hy ’n niedansende rol in die prent "Exposed" saam met Nastassja Kinski gehad.

In 1989 het hy 24 weke lank deur Amerika en Kanada getoer met ’n nuwe weergawe van die Broadway-musiekblyspel "The King and I".





</doc>
<doc id="124007" url="https://af.wikipedia.org/wiki?curid=124007" title="Oos-Siberiese See">
Oos-Siberiese See

Die Oos-Siberiese See (Russies: Восто́чно-Сиби́рское мо́ре, "Vostochno-Sibirskoye more") is 'n see van die Arktiese Oseaan in Noord-Rusland tussen die Nieu-Siberiese Eilande in die weste, Wrangeleiland in die ooste en die vasteland van Siberië in die suide. Die Oos-Siberiese See grens aan die Laptefsee in die weste, die Arktiese Oseaan in die noorde en die Tsjoekotkasee in die ooste. Die see het 'n oppervlakte van sowat 936 000 km² en 'n gemiddelde diepte van 9–20 m.

Belangrike riviere wat in die Oos-Siberiese See uitmond is die Indigirka en die Kolima. Die see is feitlik die hele jaar gevries.


</doc>
<doc id="124010" url="https://af.wikipedia.org/wiki?curid=124010" title="Akkoord oor Afrikaner-selfbeskikking">
Akkoord oor Afrikaner-selfbeskikking

Die Akkoord oor Afrikaner-selfbeskikking ("Engels: Accord on Afrikaner self-determination") is 'n Suid-Afrikaanse politieke akkoord wat die reg van die Afrikaner volk op selfbeskikking erken. Die ooreenkoms is onderteken deur die Vryheidsfront, die African National Congress en die deur die Nasionale Party/Suid-Afrikaanse regering op 23 April 1994.

Tydens die onderhandelinge tussen die Suid-Afrikaanse (apartheids) regering en die African National Congress om 'n nuwe demokratiese Suid-Afrika te skep, was daar baie weerstand onder konserwatiewe Afrikaners. Hul belangrikste politieke party - die Konserwatiewe Party - wou nie dat die Afrikaners hul politieke mag in Suid-Afrika sou verloor nie. In 1992 het die Suid-Afrikaanse regering besluit om 'n einde-van-apartheid referendum te hou met die vraag of die onderhandelinge met die ANC en ander partye vir 'n nuwe grondwet moet voortgaan. Tydens die veldtog het die Nasionale Party-regering belowe dat hy nooit 'n proporsionele kiesstelsel sou aanvaar nie, want dit sou beteken dat wit minderheid (12% van die bevolking) alle mag aan die swart meerderheid (74% van die bevolking) sou verloor. Die NP sou net 'n vorm van magsdeling aanvaar. En 'n tweede referendum sou gehou word om die resultate van die onderhandelinge aan wit kiesers voor te lê. Uiteindelik het 68,7% van die wit kiesers gestem vir die voortgaan van die onderhandelinge.

In die laaste maande van 1992 het die NP-regering, die ANC en ander belangrike groepe tot 'n ooreenkoms gekom om 'n nuwe grondwet te ontwikkel. Die partye het ooreengekom op 32 grondwetlike beginsels. Hierdie grondwetlike beginsels het 'n proporsionele kiesstelsel uiteengesit wat gebaseer is op die beginsel van Een man, een stem, in plaas van magsdeling tussen die verskillende kulturele groepe in Suid-Afrika. Konserwatiewe Afrikaners was baie ontevrede met die uitkomste van die onderhandelinge. Op 25 Junie 1993 - tydens die tweede ronde van onderhandelings vir die tussentydse grondwet van 1993 - het ongeveer 3000 ondersteuners van die Afrikaner Weerstandsbeweging die World Trade Centre in Johannesburg bestorm om die onderhandelinge te ontwrig.

Aan die einde van 1993 het die African National Congress en die nuutgestigte Afrikaner Volksfront - wat 'n sambreelorganisasie van verskeie regse Afrikaner organisasies was - onderhandel oor 'n tuisland (ook 'n volkstaat genoem) vir Afrikaners rondom Pretoria. Die ANC het ingestem om te onderhandel, want hy was bang dat die konserwatiewes in die (wit) Suid-Afrikaanse weermag 'n "staatsgreep" sou pleeg om wit bestuur in Suid-Afrika te handhaaf. Hoewel die ANC en die Afrikaner Volksfront tot 'n ooreenkoms gekom het, het die ver-regses in die Afrikaner Volksfront geweier om die ooreenkoms te onderteken.

In die tussentyd het die ver-regses in die Afrikaner Volksfront die Afrikaner Volksfront gedwing om die algemene verkiesing op 27 April 1994 te boikot. Op 26 Februarie 1994 dit lei tot 'n skeuring in die Afrikaner Volksfront, wat bestaan uit 'n alliansie tussen verkramptes wat geen algemene (multi-rassige) verkiesings wou hê nie en gematigdes wat 'n volkstaat wou stig voordat die algemene verkiesings gehou sou word. Die matige Volkstaters gelei deur generaal Constand Viljoen het die Afrikaner Volksfront verlaat en het hul eie party, die Vryheidsfront, gestig.

In dieselfde tyd het ongeveer een miljoen Afrikaners het geweier om 'n nuwe staatstruktuur te aanvaar, waarin Afrikaners hul politieke mag sou verloor. Dit kon volgens waarnemers lei tot permanente openbare onrus na die verkiesings. Veral in die laaste weke voor die algemene verkiesing, was die ANC bang vir 'n staatsgreep deur die konserwatiewe Afrikaners. Tewens het die Nasionale Party geweier om die finale ooreenkomste met die ANC te onderteken, omdat daar nog geen ooreenkoms oor die amnestie vir die lede van die veiligheidsdienste van die apartheidsregering was nie. Daarom het die ANC voortgegaan om te onderhandel met konserwatiewe Afrikaners oor 'n tuisland of volkstaat vir Afrikaners. Na die skeuring van die Afrikaner Volksfront het die ANC hierdie gesprekke voortgesit met die Vryheidsfront. Die ANC, die Vryheidsfront en die NP-regering van Suid-Afrika het tot 'n ooreenkoms gekom op 23 April 1994.

Die Akkoord oor Afrikaner-selfbeskikking is onderteken op 23 April 1994 in Pretoria, vier dae voor die eerste veelrassige algemene verkiesings van Suid-Afrika. Die akkoord sluit agt ooreenkomste in:
Met die Akkoord het die Vryheidsfront sy moontlikhede gekry om Afrikaner-selfbeskikking na die algemene verkiesing van 27 April 1994 op die regering se agenda te plaas. Die ANC het die deelname van konserwatiewe Afrikaners in dieselfde algemene verkiesing verseker, het 'n moontlike staatsgreep deur die konserwatiewe Afrikaners vermy en het die legitimiteit aan die algemene verkiesing verhoog.

Die ondertekening van die Akkoord oor Afrikaner-selfbeskikking plaasgevind het op 23 April 1994 in Pretoria. Die ondertekeningseremonie het onder toesig deur getuies prof. Abraham Viljoen en Jürgen Kögl plaasgevind. Die volgende partye is ondertekenaars van die ooreenkoms:
Die Akkoord oor Afrikaner-selfbeskikking het selfbeskikking een van die 33 grondwetlike beginsels gemaak. Hierdie 33 beginsels is die basis van enige Suid-Afrikaanse grondwet. Die nuwe 1996-grondwet van Suid-Afrika erken die reg van selfbeskikking van afsonderlike kulturele en taalkundige groepe: 

Op 5 Junie 1998 het Valli Moosa, die destydse minister van Grondwetlike Ontwikkeling (ANC), tydens 'n parlementêre debat verklaar dat:
Na afloop van die provinsiale verkiesing van 1994 is daar bevind dat daar genoeg ondersteuning vir die oprigting van die Volkstaatraad was. Die Volkstaatraad se taak sou wees om die moontlikhede van die Afrikaner selfbeskikking in kaart te bring. Tydens die verkiesings het 37% van die Afrikaners of 640.000 mense gestem het vir die Vryheidsfront. Die Volkstaatraad het bestaan uit 20 lede en is gestig op 16 Junie 1994. Die Volkstaatraad het navorsing gedoen oor die wenslikheid van verskillende vorme van outonomie en selfbeskikking onder die bevolking van sekere gebiede, die demografiese haalbaarheid van hierdie vorms en die moontlike staatkundige bedeling van hierdie gebiede.

Tussen 1994 en 1996 het die Volkstaatraad ook deelgeneem aan die ontwerp van 'n nuwe grondwet en die politieke bestel van Suid-Afrika. Die Volkstaatraad het verskillende voorstelle aan verskillende die kommissies wat besig was met die ontwerp van'n nuwe grondwet, gestuur.

Op 31 Maart 1999 het die Volkstaatraad sy bevindinge aan die Suid-Afrikaanse regering gestuur. Die Volkstaatraad het die volgende voorstelle ingedien:

'n Vorm van outonomie vir die Bosveld in die westelike deel van Limpopo (Noord-Transvaal) is reeds deur die Volkstaatraad as onbereikbaar beskou.

Tot op vandag het die Suid-Afrikaanse regering nie gereageer op die voorstelle van die Volkstaatraad nie. Die regering het die argument gebruik dat Afrikaners slegs 'n minderheid in alle munisipaliteite vorm en dat daarom enige vorm van gebiedsgebonde selfbeskikking onmoontlik is. Die regerende African National Congress het naamlik om 'n vorm van herafbakening gebruik om die munisipale grense in 2000 opnuut af te baken. In 2000 het baie stede en dorpe met 'n Afrikaner-meerderheid saamgesmelt in 'n groot munisipaliteite met'n groter konsentrasie van mense met ander kulture.

Tydens die ontbinding van die Afrikaner Volksfront het die meer gematigde Volkstaters die Afrikaner Volksfront verlaat om vervolgens die Vryheidsfront te stig. Die belangrikste stigters van die Vryheidsfront was: Constand Viljoen, Pieter Mulder en Carel Boshoff. Carel Boshoff was ook die leier van die Afrikaner-dorp Orania. Alhoewel Orania nie 'n ondertekenaar van die Akkoord oor Afrikaner-selfbeskikking is nie, wil die dorp 'n plek wees waar Afrikaners oor hul eie politieke sake kan besluit.

Sedert 2000 is daar onderhandelinge tussen Orania aan die een kant en die Suid-Afrikaanse regering en die Noord-Kaapse regering aan die ander kant oor die status van die dorp. Sedertdien is daar geen ooreenkoms bereik nie. Daarom is Orania die enigste dorp wat nie val binne die huidige munisipale struktuur van Suid-Afrika, want dit het nog steeds sy eie verteenwoordigende raad in plek.




</doc>
<doc id="124011" url="https://af.wikipedia.org/wiki?curid=124011" title="Beaufortsee">
Beaufortsee

Die Beaufortsee (Engels: "Beaufort Sea", Frans: "Mer de Beaufort") is 'n see van die Arktiese Oseaan in Noord-Amerika tussen Kaap Barrow in die weste, die Kanadese Arktiese Argipel in die ooste en die vasteland van Alaska (Verenigde State) en Yukon (Kanada) in die suide. Die Beaufortsee grens aan die Tsjoekotkasee in die weste, die Arktiese Oseaan in die noorde en die Kanadese Arktiese Argipel in die ooste. Die see het 'n oppervlakte van sowat 476 000 km² en 'n gemiddelde diepte van 1 004 m. Die see is genoem ná die Ierse hidrograaf Francis Beaufort.

Die belangrikste rivier wat in die Beaufortsee uitmond is die Mackenzierivier. Die Beaufortsee grens in die suidooste aan die Golf van Amundsen en maak deel uit van die bekende Noordwestelike Deurvaart tussen die Atlantiese en die Stille Oseaan. Die see is feitlik die hele jaar gevries. 'n Klein deel van die Beaufortsee langs die gemeenskaplike grens is tussen Kanada en die Verenigde State omstrede.


</doc>
<doc id="124013" url="https://af.wikipedia.org/wiki?curid=124013" title="Bandskuurder">
Bandskuurder

'n Bandskuurder is 'n skuurmasjien wat gebruik word vir die vorming van en die afwerking van hout en ander materiaal. Dit bestaan uit 'n elektriese motor wat twee dromme draai waarop 'n deurlopende lus skuurpapier gemonteer is. Bandskuurders kan handgehou wees en beweeg word oor die materiaal, of stilstaande (vas) wees, waar die materiaal verskuif word na die skuurband. Stilstaande bandskuurders word soms op 'n werksbank gemonteer, in welke geval hulle bankskuurders genoem word. Hulle word dikwels met 'n skyfskuurder gekombineer.

Bandskuurders kan 'n baie aggressiewe aksie op die hout uitoefen en word normaalweg slegs vir die beginstadiums van die skuurproses gebruik, of om vinnig materiaal te verwyder. Soms word hulle ook gebruik vir die verwydering van verf of die afwerking van hout. Bandskuurders kan ook gebruik word om 'n geheel-gladde oppervlak te bereik, indien toegerus met fyn skuurpapier.

Bandskuurders wissel in grootte van die klein draagbare eenhede tot die wat wyd genoeg is om 'n volle 1,2 x 2,5 m (4 by 8 voet vel) laaghout in 'n produksie-aanleg te skuur. Sommige bandskuurders kan so groot wees soos 1,2 x 0,7 meter. Die skuur van hout produseer 'n groot hoeveelheid saagsels. Daarom word bandskuurders gebruik in houtwerk gewoonlik toegerus met 'n soort stofversamelingstelsel. Dit kan so eenvoudig wees soos 'n lapfiltersak verbind aan 'n draagbare skuurder, of 'n groot vakuumstelsel om stofdeeltjies weg te suig na 'n sentrale versamelaar.


</doc>
<doc id="124014" url="https://af.wikipedia.org/wiki?curid=124014" title="Groenlandsee">
Groenlandsee

Die Groenlandsee (Deens en Noors: "Grønlandshavet", Yslands: "Grænlandshaf") is 'n see van die Atlantiese Oseaan tussen Groenland in die weste, Svalbard in die noordooste, Jan Mayen in die suide en Ysland in die suidweste. Die Groenlandsee grens aan die Noorse See in die suidooste, die Arktiese Oseaan in die noorde en die Barentssee in die ooste. Die Groenlandsee word deur die Straat van Denemarke tussen Groenland en Ysland met die Atlantiese Oseaan in die suidweste en deur die Fram-straat tussen Groenland en Svalbard met die Wandelsee in die noorde verbind. Die see het 'n oppervlakte van sowat 465 000 km² en 'n gemiddelde diepte van 1 450 m.

Belangrike nedersettings aan die see is Ittoqqortoormiit op Groenland en Longyearbyen op Svalbard.


</doc>
<doc id="124017" url="https://af.wikipedia.org/wiki?curid=124017" title="Ystersulfied">
Ystersulfied

'n Ystersulfied is 'n verbinding van yster met swawel

Daar is 'n verskeidenheid ystersulfiede bekend. Die meeste word as minerale aangetref

In die meeste ystersulfiede tree die swawelatome as sulfied-ione op, maar die chemiese binding het 'n kovalente komponent. Die ysteratome het gewoonlik 'n oksidasietoestand Fe(II), maar in greigiet is 'n deel van die yster Fe(III). In die disulfiede (piriet en markasiet) is yster Fe(II) maar swawel is as disulfiedione teenwoordig. 


</doc>
<doc id="124018" url="https://af.wikipedia.org/wiki?curid=124018" title="Greigiet">
Greigiet

Greigiet is 'n metastabiele ystersulfied met 'n inverse spinel-struktuur. Dit het gemengde oksidasietoestande: Fe(II) en Fe(III) en dit is 'n ferrimagneet. Greigiet is onstabiel indien dit tot hoër temperature as 200 C verhit word. Dit ontbind in swawel en piriet of markasiet wat nie magneties is nie. Hierdie eienskap kan gebruik word om sy magnetisme van dié van pyrrhotiet of oksidiese ysterverbings te onderskei. 
Die Curietemperatuur is 677K.Maar die mineraal ontbind meestal voordat hierdie temperatuur bereik is. Hierdie mineraal is ondanks sy beperkte stabiliteit belangrik vir die paleomagnetiese en magnetostratigrafiese navorsing van sedimente van die see en van die kuste. Hierdie tipe navorsing betref sedimente van 'n ouderdom wat tot in die Kryt strek.
Greigiet kan deur bepaalde magnetotaktiese bakterieë vervaardig word in korrels (magnetosome) wat uit een enkele magnetiese domein bestaan. 


</doc>
<doc id="124020" url="https://af.wikipedia.org/wiki?curid=124020" title="Jeff Coetzee">
Jeff Coetzee

Jeff Coetzee (1977-) ’n Suid-Afrikaanse tennisspeler. Hy was die eerste bruin tennisspeler wat 'n nasionale titel gewen het: die 0.12- nasionale kampioenskap in 1988. Kenmerkend van sy styl is sy dubbelhandrug- en -voorhandhoue. Hy het reeds ses ATP-dubbelspeltitels gewen en daarnaas in tien eindstryde gespeel. Coetzee is op 25 April 1977 in Okiep gebore en speel sedert 1996 professioneel tennis.



</doc>
<doc id="124029" url="https://af.wikipedia.org/wiki?curid=124029" title="Pietie Coetzee">
Pietie Coetzee

Pietie Coetzee (1978-) is Suid-Afrika se mees ervare vrouehokkiespeler en ’n gedugte doelskieter. Sy het haar internasionale debuut in 1995 op die ouderdom van 16 gemaak, die jongste vrou nóg wat vir Suid-Afrika gespeel het. Teen Junie 2013 het sy reeds in 268 toetse gespeel en 273 doele (’n wêreldrekord) geskiet. Sy het Suid-Afrika reeds by drie Olimpiese Speles verteenwoordig.

Coetzee is op 2 September 1978 in Bloemfontein gebore en studeer aan die Randse Afrikaanse Universiteit, wat nou as die Universiteit van Johannesburg bekend staan. Sy maak haar debuut vir die Suid-Afrikaanse hokkiespan in 1995 en verteenwoordig haar land by die Olimpiese Spele van 2000 in Australië, 2004 in Griekeland en 2012 in die Verenigde Koninkryk.

Tydens die Hokkie-wêreldbeker van 2002 in Perth was sy met nege doele die top puntemaker van die toernooi. Desondanks eindig Suid-Afrika in die 13de plek. In 1997 en 2002 is sy as Suid-Afrika se hokkiespeler van die jaar aangewys.

Op 21 Junie 2011 word sy die voorste doelskieter in internasionale vrouehokkie met haar derde van vier doele, waartydens haar span met 5-5 gelykop teen die Verenigde State in die Kampioenuitdaging in Dublin speel. Dit het haar kerf tot 221 doele opgestoot en die 20-jarige wêreldrekord van Rusland se Natalya Krasnikova verbeter.



</doc>
<doc id="124036" url="https://af.wikipedia.org/wiki?curid=124036" title="Amanda Coetzer">
Amanda Coetzer

Amanda Coetzer (1971-) is ’n voormalige Suid-Afrikaanse tennisspeler. In 1996 word sy die eerste (en tot dusver die enigste) Suid-Afrikaanse vrou in die professionele era van tennis wat 'n enkelspelfinaal van ’n Grand Slam-toernooi haal (die Australiese Ope en Franse Ope, waarin sy telkens in die eindstryd verloor). Vir die grootste deel van haar loopbaan verskyn haar naam op die wêreldranglys van die 20 beste vroue-enkelspelspelers. Male sonder tal het sy spelers hoër gekeur as syself geklop en daarom, asook vanweë haar klein postuur, die bynaam ""The Little Assassin"" gekry. In 1999 is sy die enigste speler wat Steffi Graf, Martina Hinges en Lindsay Davenport klop terwyl hulle elk in daardie stadium die topspeler in die wêreld was. In 2000 het sy en Wayne Ferreira die Hopmanbeker gewen.

Coetzer is op 22 Oktober 1971 in Hoopstad gebore. Sy begin haar tennisloopbaan in 1988 en hang haar skoene in Junie 2004 op. Sy het haar hoogste ranglysposisie in die enkelspel, die derde plek, op 3 November 1997 bereik. Sy is met die filmprodusent Arnon Milchan getroud.

Posisie aan die einde van die seisoen:


</doc>
<doc id="124047" url="https://af.wikipedia.org/wiki?curid=124047" title="Selfoongebruik tydens motorbestuur (teksboodskappe)">
Selfoongebruik tydens motorbestuur (teksboodskappe)

Die skryf, stuur en lees van teksboodskappe, trouens enige selfoongebruik tydens bestuur word deur baie mense, insluitend owerhede, as uiters gevaarlik beskou, en is op sekere plekke óf verbied óf onwettig verklaar. (Voortaan sal "selfoongebruik" gebruik word, in plaas van die meer omslagtige "stuur en ontvang van teksboodskappe".)

Die wetenskaplike literatuur oor die gevare van selfoongebruik tydens motorbestuur is beperk, maar besig om toe te neem. Volgens 'n simulasiestudie aan die Monash University se Ongeluknavorsingsentrum is daar sterk bewyse dat die ontvang en veral stuur van teksboodskappe 'n nadelige uitwerking op 'n aantal veiligheidskritiese bestuurmaatreëls het. Die negatiewe uitwerking was veral duidelik by bestuurders se waarneming van en reaksie op padtekens, die bespeuring van gevare, tyd wat oë nie op die pad is nie en (slegs vir die stuur van boodskappe) 'n laterale posisie. 'n Ander simulasiestudie aan die University of Utah het bevind dat daar 'n sesvoudige toename in aandaggebrek-verwante ongelukke tydens selfoongebruik is.

Volgens 89% van Amerikaanse volwassenes is selfoongebruik tydens bestuur "steurend, gevaarlik en moet dit onwettig verklaar word". Die AAA Foundation for Traffic Safety het data vrygestel waarvolgens 87% mense selfoongebruik tydens bestuur as 'n "baie ernstige" gevaar beskou, byna gelykstaande aan die 90% ondervraagdes wat dronkbestuur as 'n bedreiging beskou. Ondanks hulle erkenning van die gevare van selfoongebruik agter die stuur, sê ongeveer helfte van die bestuurders egter dat hulle daaraan skuldig is. Die Will Smith-rolprent "Seven Pounds" (2008) handel oor Will se karakter wat selfmoord pleeg sodat sy organe geskenk kan word om sewe mense se lewens te red in 'n poging om te vergoed vir die sewe mense wat dood is omdat hy 'n teksboodskap ontvang het terwyl hy bestuur het. Selfoongebruik het veral aandag getrek ná verskeie hoogs gepubliseerde padongelukke wat deur bestuurders veroorsaak is wat op hulle selfone besig was, insluitend 'n ongeluk in Mei 2009 waar 'n Boston-trembusbestuurder 'n botsing veroorsaak het terwyl hy vir sy meisie 'n boodskap gestuur het. Die Chatsworth-treinbotsing waar 25 passasiers dood is, is ook aan selfoongebruik toegeskryf. Ondersoeke het aan die lig gebring dat die masjinis 45 teksboodskappe gestuur het terwyl hy die trein bestuur het. Ten spyte van hierdie voorvalle het selfoongebruik steeds gestyg. In 'n 2010-peiling aan die Fairleigh Dickinson University het 25% deelnemers erken dat hulle teksboodskappe stuur terwyl hulle bestuur, 10% hoër as die 15% wat in 2008 aangeteken is.
Verskeie studies het gepoog om die gevare van selfoongebruik tydens motorbestuur met dronkbestuur te vergelyk. Een so 'n studie is in Junie 2009 deur die tydskrif "Car and Driver" onderneem. Die studie het die reaksietye en remafstande van die subjekte vergelyk terwyl hulle 'n teksboodskap gelees het en daarop reageer het. Die remafstande het soos volg vergelyk:
In Maart 2012 het die VK se Instituut vir Gevorderde Motoriste 'n studie gepubliseer waarvolgens die gebruik van slimfone vir sosiale netwerk-aktiwiteite tydens motorbestuur gevaarliker is as om onder die invloed van alkohol of dagga te bestuur.

Navorsing deur die Transport Research Laboratory het hierdie bevindings bevestig. Bestuurders se reaksietye tydens 'n selfoongesprek het met 46% afgeneem, tydens die skryf van teksboodskappe met 37%, en tydens loshand-oproepe met 27%. Diegene wat teen die limiet van 80 mg alkohol per 100 ml bloed bestuur het, se reaksietyd was 13% stadiger, en persone onder die invloed van dagga, 21% stadiger.

In 'n studie deur die University of Buffalo is daar bevind dat 'n soortgelyke gewoonte – die stuur en ontvang van teksboodskappe terwyl jy loop – meer beserings as selfoonhantering tydens motorbestuur veroorsaak.

Op 27 Julie, 2009,  het die Virginia Tech Transportation Institute voorlopige bevindings van hulle studie oor bestuurder-afgetrokkenheid in kommersiële voertuie bekendgemaak. In verskeie naturalistiese bestuurstudies van langafstandvragmotors sowel as ligter voertuie wat gekombineerd 'n som van ses miljoen myl afgelê het, is videokameras gebruik om die bestuurders en die pad dop te hou. Die stuur en ontvang van teksboodskappe het die hoogste relatiewe risiko ingehou. Die studie het bevind dat bestuurders hulle oë vir normaalweg ses sekondes van die pad afneem, en dat gemiddeld 4,6 uit daardie ses sekondes gedurende veiligheidskritieke oomblikke is. Verder: wanneer daar teen 89 km/h gery word, en die bestuurder vir ses sekondes 'n boodskap stuur, kyk hy vir 4,6 sekondes van daardie tyd na sy foon terwyl hy 'n afstand van 'n voetbalveld aflê sonder dat sy oë op die pad is. Van die gevolgtrekkings van hierdie studie het ingesluit dat "die stuur en ontvang van teksboodskappe in bewegende voertuie vir alle bestuurders verbied behoort te word," en dat "enige selfoongebruik vir nuutgelisensieerde tienerbestuurders verbied moet word". Die resultate van die studie word hieronder gelys:
Die gewildheid van mobiele toestelle hou verskeie onopsetlike en selfs gevaarlike gevolge in. Die gebruik van mobiele toestelle word gekoppel aan 'n aansienlike toename in afgetrokke motorbestuur wat tot beserings en selfs sterftes lei.

In 2009 is daar berig dat sommige maatskappye, insluitend iZUP, ZoomSafer en Aegis Mobility stelsels gebruik wat deur middel van 'n selfoon se GPS-sein, data van die motor self of van naby nabygeleë selfoontorings, beperkings op selfoongebruik plaas. Verder bied maatskappye soos TextNoMore 'n "opt-in"-oplossing wat gebruikers vir aktivering beloon.

In 2013 is die gebruik van liggingsgebaseerde tegnologie om potensiële selfoongebruik tydens bestuursituasies op te spoor, aangekondig. Hierdie benadering maak gebruik van die GPS- en Netwerkliggingsdienste van Android-selfone om die spoed te beraam waarteen die selfoon beweeg wanneer 'n teksboodskap gestuur word.

Die afgelope paar maande het verskeie staatspolisiemagte in Australië kameras begin toets wat die vermoë het om bestuurders wat hulle selfone gebruik, op 'n afstand van meer as 500 meter te identifiseer. Die polisie in Wes-Australië maak gebruik van ongemerkte motorfietse om 'n oog op ander motoriste te hou; enige oortreding sal deur die motorfietsbeampte se helmkamera afgeneem word


</doc>
<doc id="124052" url="https://af.wikipedia.org/wiki?curid=124052" title="Klavierconcerto nr. 12 (Mozart)">
Klavierconcerto nr. 12 (Mozart)

Klavierconcerto nr. 12 in A-majeur, K. 414 (385p), is in die herfs van 1782 in Wene gekomponeer. Dit is vir soloklavier, twee hobo's, twee fagotte (opsioneel), twee Franse horings, en strykinstrumente (viool, altviool, en kontrabas) geskryf. Net soos die ander twee Weense klavierconcerto's wat Mozart geskryf het (K. 413 en K. 415), is dit 'n beskeie werk wat met slegs 'n strykkwartet en 'n klavier (d.i. "a quattro") opgevoer kan word.

Klavierconcerto nr. 12 bestaan uit drie bewegings:

Klavierconcerto nr. 12 (K. 414) vorm deel van 'n versameling van drie klavierconcerto's saam met Klavierconcerto nr. 11 (K. 413) en Klavierconcerto nr. 13 (K. 415) wat Mozart tydens vastyd in 1783 opgevoer het.

Daar word bespiegel dat die konsertrondo in A van K. 386 'n alternatiewe finale vir K. 414 sy. K. 386 kan egter nie "a quattro" opgevoer word nie en handtekeningbewyse dui aan dat die allegretto van K. 414 op dieselfde bladsy as die einde van die andante van K. 414 begin.





</doc>
<doc id="124054" url="https://af.wikipedia.org/wiki?curid=124054" title="Mikroklien">
Mikroklien

Mikroklien is 'n belangrike rotsvormende mineraal in stollingsgesteentes, en kom algemeen voor in graniet en pegmatiet. Dit is 'n kaliumryke alkaliveldspaat, is 'n tektosilikaat, en vorm deel van die groep minerale bekend as die silikaatminerale.
Mikroklien bevat gewoonlik klein hoeveelhede natrium, en vorm gewoonlik tydens die stadige afkoeling van ortoklaas. Dit is meer stabiel onder laer temperature as ortoklaas.
Sanidien is 'n polimorf van alkaliveldspate, en is meer stabiel by hoër temperature.
Mikroklien kan wit, liggeel, bruin-rooi of groen van kleur wees, en word algemeen gekenmerk deur vertweelinging wat plaasvind a.g.v. die transformasie van monkliene ortoklaas na trikliene mikroklien.
Mikroklien kan chemies identies wees aan monokliene ortoklaas, maar omrede dit aan die trikliene kristalsisteem behoort, is die prismahoekeffens minder as reghoekig. Dit is hieruit dat die naam mikroklien afkomstig is, van die Griekse woord vir "klein hoek".

Dit is 'n volledig geordende trikliniese verandering van kaliumveldspaat en is dimorf (tweevormig) (Engels: dimorphous) met ortoklas. Mikrokliniek is identies aan ortoklaas in baie fisiese eienskappe, bv. dit kan onderskei word deur x-straal of optiese ondersoeke, en waargeneem onder 'n polariserende mikroskoop vertoon mikroklien klein meervoudige vertweelinging wat 'n onmiskenbare roosteragtige struktuur vorm.

Pertiet is óf mikroklien of ortoklaas met dun lamelle (lae) van uitgeskeide albiet.

Amasoniet is 'n groen varieteit van mikroklien. Dit word egter nie oral in die Amazone-kom gevind nie. Die Spaanse ontdekkingsreisigers wat dit benaam het, het dit glo met 'n ander groen mineraal van daardie streek verwar.

Die grootste gedokumenteerde enkelkristalle van mikroklien is in die Devils Hole Berilmyn, Colorado, VSA gevind, en het 'n mate van ongeveer 50 x 36 x 14 m. dit kan een van die grootste kristalle van enige materiaal wees wat al ooit gevind is.

Mikroklien is gewild onder mineraalversamelaars, en word algemeen gebruik in die vervaardiging van porselein. Die loodryke vorm van mikroklien, amasoniet, word ook soms as halfedelsteen vir juwele of ornamente gebruik.



</doc>
<doc id="124055" url="https://af.wikipedia.org/wiki?curid=124055" title="Mitsuko Uchida">
Mitsuko Uchida

Dame Mitsuko Uchida (Japannees: 内田光子 [ɯtɕiꜜda miꜜtsɯ̥ko], gebore op 20 Desember 1948) is 'n klassieke pianis en dirigent bekend vir haar interpretasies van Mozart en Schubert. Sy is in Tokio, Japan gebore en is 'n genaturaliseerde burger van die Verenigde Koninkryk.


</doc>
<doc id="124058" url="https://af.wikipedia.org/wiki?curid=124058" title="Klavierconcerto nr. 5 (Mozart)">
Klavierconcerto nr. 5 (Mozart)

Klavierconcerto nr. 5 in D-majeur, K. 175, is 'n klavierconcerto wat deur die 17-jarige Wolfgang Amadeus Mozart in 1773 gekomponeer is. Dit is Mozart se eerste oorspronklike klavierconcerto; sy vorige pogings is gebaseer op ander komponiste se werke. Klavierconcerto nr. 5 was een van Mozart se gunsteling concerto's. Dit word in baie van sy briewe na verwys en hy het dit opgevoer tot en met die jaar van sy dood.

Die partituur is geskryf vir twee hobo's, twee Franse horings, twee trompette, timpani, en strykinstrumente. Die trompette en timpani is afwesig in die tweede beweging. Dit was Mozart se enigste concerto met trompette en timpani tot en met Klavierconcerto nr. 10, K. 365.

Die concerto bestaan uit drie bewegings:





</doc>
<doc id="124065" url="https://af.wikipedia.org/wiki?curid=124065" title="Nakajima Ki-44">
Nakajima Ki-44

Die Nakajima Ki-44 Shoki was 'n Japannese enkelsitplek, enkelmotorige vegvliegtuig wat gebruik is tydens die Tweede Wêreldoorlog. Dit is ontwerp as 'n onderskeppingsvliegtuig; dus was hoë topsnelheid en klimvermoë 'n vereiste. 

Die prototipe het sy nooiensvlug voltooi in Augustus 1940 en is teen 'n ingevoerde Messerschmitt Bf 109 getoets. Die "Nakajima" het beter vertoon tydens die toets. Produksie van die vliegtuig het eers in die middel van 1942 begin en daar was in totaal 1,225 vliegtuie gebou. Die meeste van die vliegtuie was gebruik om die tuiseilande van Japan te verdedig. Op 19 Februarie 1945 het 'n aantal "Nakajima Ki-44's" 'n mag van 120 Boeing B-29 Superfortress's aangeval en tien vernietig. Die Geallieerses het die vliegtuig die "Tojo" genoem.




</doc>
<doc id="124067" url="https://af.wikipedia.org/wiki?curid=124067" title="Baffinbaai">
Baffinbaai

Die Baffinbaai (Engels: "Baffin Bay", Frans: "Baie de Baffin", Inuktitut: "Saknirutiak Imanga", Groenlands: "Avannaata Imaa") is 'n baai van die Atlantiese Oseaan in Noord-Amerika tussen Baffin-eiland in die suidweste, Devon-eiland en Ellesmere-eiland in die noordweste en Groenland in die noordooste. Die Baffinbaai word in die noorde deur die Nares-straat met die Lincolnsee en in die suidooste deur die Davis-straat met die Labradorsee verbind. Die baai het 'n oppervlakte van sowat 689 000 km² en 'n gemiddelde diepte van 861 m. Die Baffinbaai is in 1585 deur die Engelse navigeerder John Davis vir Europa ontdek, maar ná die Britse ontdekkingsreisiger William Baffin genoem, wat dit saam met Robert Bylot in 1616 deurkruis het.


</doc>
<doc id="124068" url="https://af.wikipedia.org/wiki?curid=124068" title="Pentlandiet">
Pentlandiet

Pentlandiet (ysternikkelkies) is 'n mineraal met chemiese formule . Dit is die belangrikste nikkelerts, wat dikwels saam met magneetkies aangetref word. Daar word vermoed dat beide minerale uit dieselfde smeltsel ontstaan wanneer dit afkoel en faseskeiding ondergaan. Dit is genoem na die mineraal se Ierse ontdekker, Joseph Barcley Pentland (1797–1873). Pentlandiet word in nikkelsulfiedafsettings in komatiïet-lawa aangetref.

Die struktuur is kubies. Dit is 'n kubiese digpakking van swawel waarin een oktaëderholte (A) en agt tetraëderholtes (A) met metaalatome gevul is. Dit kan as geskryf word.Dit is die argetipe van die strukturbericht-klassifikasie se B8 struktuur.



</doc>
<doc id="124075" url="https://af.wikipedia.org/wiki?curid=124075" title="Labradorsee">
Labradorsee

Die Labradorsee (Deens: "Labradorhavet", Engels: "Labrador Sea", Frans: "Mer du Labrador") is 'n see van die Atlantiese Oseaan tussen Newfoundland en Labrador in die suidweste, Baffin-eiland in die noordweste en Groenland in die noordooste. Die Labradorsee word deur die Hudson-straat tussen Baffin-eiland en Labrador-skiereiland met die Hudsonbaai in die weste en deur die Davis-straat tussen Baffin-eiland en Groenland met die Baffinbaai in die noorde verbind. Die see het 'n oppervlakte van sowat 841 000 km² en 'n gemiddelde diepte van 1 898 m. Die see is genoem ná die Portugese ontdekkingsreisiger João Fernandes Lavrador, wat die kus van die Labrador-skiereiland in 1497 saam met John Cabot verken het.

Die belangrikste nedersetting aan die see is Nuuk (Deens: "Godthåb"), die hoofstad van Groenland.


</doc>
<doc id="124080" url="https://af.wikipedia.org/wiki?curid=124080" title="Kamoeflering in lugvaart">
Kamoeflering in lugvaart

Vliegtuigkamoeflering is die gebruik van kamoeflering op militêre vliegtuie om hulle moeiliker te maak om raak te sien, hetsy op die grond of in die lug. Gegewe die moontlike agtergronde en beligtingskondisies, sal geen enkele skema in elke situasie suksesvol werk nie. 'n Algemene benadering is 'n vorm van teenskaduwees, die vliegtuig word geverf in 'n ontwrigtende patroon van grondkleure soos groen en bruin bo, en lugkleure onder. Vir vinniger en hoër vlieënde vliegtuie, is lugkleure soms rondom gebruik, terwyl helikopters en vastevlerkvliegtuie wat naby aan die grond opereer, dikwels geheel en al in grondkamoeflering geverf word. Vliegtuie wat in die nag vlieg is dikwels swart geverf, maar dit het hulle donkerder laat voorkom as die naglug, dus moes aanpassings gemaak word.

Tydens en na Tweede Wêreldoorlog is die Yehudi ligte-projek ontwikkel as teenverligting, m.a.w. kamoeflering deur die gebruik van liglampe om die helderheid van 'n vliegtuig aan te pas by die helderheid van die naglug. Dit is laat vaar sedert verbeterings in radartegnologie, wat geblyk het om sigbare lig-kamoeflering oorbodig te maak. Verrassingstegnologie, soos gebruik by die Lockheed F-117 Nighthawk, het ten doel om 'n vliegtuig se radardeursnee en infrarooispoor te verminder.


</doc>
<doc id="124082" url="https://af.wikipedia.org/wiki?curid=124082" title="Zlín">
Zlín

Zlín ([zliːn], Duits: "Zlin") is 'n Tsjeggiese stad in die suidooste van Morawië, geleë aan die Dřevnice-rivier. Die ontwikkeling van die moderne stad is nou verbonde aan die "Bata"-skoenfabriek wat in die laaste dekade van die 19de eeu hier deur Tomáš Baťa (1876–1932), 'n boorling van Zlín, gevestig is en, volgens sy beleid van korporatiewe sosiale verantwoordelikheid, ná die Eerste Wêreldoorlog moderne behuising en ander geriewe soos sportfasiliteite en vermaaklikheidsgeriewe aan sy personeel verskaf het - as deel van 'n "totale omgewing". 

Die onderneming het moderne vervaardigingsprosesse ingevoer wat deur Henry Ford se motoraanlegte geïnspireer is en tot 'n wêreldleier in die skoenbedryf gegroei. Bata het ook in Suid-Afrika bekendheid verwerf met sy skoene vir skoolkinders, die befaamde "Toughees" wat in 1954 as handelsmerk ingevoer is. "Bata" se hoofkwartier, die wolkekrabber "Bata gebou nr. 21", was in sy ontstaanstyd die hoogste gebou in Europa. 

Met die kommunistiese magsoorname in Tsjeggo-Slowakye in 1948 is "Bata" se plaaslike aanlegte en bates genasionaliseer, terwyl die onderneming in westerse lande voortbestaan het as 'n privaatmaatskappy in familiebesit. Ná 'n kort herlewing in die post-kommunistiese markekonomie is die laaste skoenfabrieke, wat lankal nie meer met mededingers op die wêreldmark tred kon hou nie, in die 1990's gesluit. Zlín is tussen 1949 en 1990 hernoem as Gottwaldov, ter ere van die kommunistiese politikus Klement Gottwald.

Naas sy funksionalistiese 20ste eeuse boukuns en skoenvervaardiging staan Zlín bekend as filmstad. Meer as 2000 rolprente het hier ontstaan, waaronder rolprente vir kinders en klassieke Tsjeggiese tekenrolprente. Een van die grootste en belangrikste filmfeeste ter wêreld, wat aan kinderrolprente gewy is, word in Zlín gehou. 'n Universiteit, wat na die entrepreneur Tomáš Baťa genoem is, het sy deure in 2001 geopen.

In die nuwe nywerheidsone oos van Zlín, wat in 2001 gevestig is, het - naas fabrieke wat voedsel verwerk - aanlegte van Tsjeggiese en buitelandse ondernemings ontstaan wat huishoudelike toestelle, motoronderdele, plastiekprodukte en metaalverwerkingsmasjiene ontwikkel en vervaardig.



</doc>
<doc id="124083" url="https://af.wikipedia.org/wiki?curid=124083" title="Paleomagnetisme">
Paleomagnetisme

Paleomagnetisme is die navorsing van die magnetisasie en sy rigting van gesteentes van 'n bepaalde ouderdom.

Daar is party minerale wat by hulle vorming deur die magnetiese veld van die aarde permanent gemagnetiseer word. Meting van hulle magnetisasie kan daardeur inligtings verskaf oor die magneetveld van die aarde op die moment van vorming. Daaruit kan afgelei word op watter breedtegraad die gesteente gevorm is en watter rigting die magneetveld toe gehad het.

Die magneetveld van die aarde het talle kere in die aardgeskiedenis van rigting verander: die magnetiese suidpool het die noordpool geword en andersom. Die posisie van die kontinente het ook verander deur die plaattektoniek. Paleomagnetisme speel 'n sleutelrol in die navorsing van die paleogeografie van ons planeet.

Die tektoniek vervaardig meer oseaankors by die rug wat op die plaatgrens lê. Dit skuif die oseaanbodem sydelings opsy. Die nuwe materiaal is aanvanklik magma wat 'n hoë temperatuur het. Terwyl dit afkoel raak dit deur die magneetveld van die aarde gemagnetiseer. Hierdeur word die magneetveld se rigting vasgelê. Navorsing het duidelik gemaak dat dit 'n patroon van magnetiese strepe veroorsaak wat ewewydig aan die rug loop. Die magnetisasie se rigting wissel van streep tot streep omdat tydens die geskiedenis van die aarde die planeet se magneetveld herhaaldelik omgekeer het.

Minerale wat in paleomagnetisme belangrik is:


</doc>
<doc id="124084" url="https://af.wikipedia.org/wiki?curid=124084" title="Golf van Alaska">
Golf van Alaska

Die Golf van Alaska (Engels: "Gulf of Alaska") is 'n golf van die Stille Oseaan tussen die Alaska-skiereiland en Kodiakeiland in die weste, die vasteland van Alaska in die noorde en die Alexanderargipel in die ooste. Die golf het 'n oppervlakte van sowat 1 533 000 km².

Die belangrikste nedersettings aan die golf is Anchorage, die grootste stad van Alaska, en Juneau, die hoofstad van Alaska. Die hele kus van die Golf van Alaska behoort tot die Amerikaanse deelstaat Alaska.


</doc>
<doc id="124085" url="https://af.wikipedia.org/wiki?curid=124085" title="Hematiet">
Hematiet

Hematiet is 'n mineraal met formule , Dit is die allotroop α- van yster(III)oksied. 

Dit is een van die belangrikste minerale vir die paleomagnetisme-navorsing. Dit het die romboëdriese korund-struktuur.

Hematiet is die stabiele ysteroksied wat 'n groot deel van die gronde, klippe en die aarde se kors uitmaak. Dit het 'n besondere magnetiese struktuur wat die "gekantelde antiferromagetisme" genoem word. Die kanteling word veroorsaak deur die Dzialoshinkii-wisselwerking wat genoem is na die wetenskaplike Dzialoshinskii wat die teorie daaroor in 1957 voorgestel het. Elke -ioon is die rooster het 'n magnetiese moment (spin) van 5μ Die spins het nogtans antiferromagnetiese ordening in die a-b vlak van die struktuur, en dit verminder hulle totale magnetiese moment in hierdie vlak tot nul. Die antiparallellisme is nogtans nie perfek nie. Die spins is effens gekantel in die rigting van die c-as en die c-komponente van die magnetiese moment is ewewydig aan mekaar. Dit veroorsaak 'n swak spontane magnetisasie in die c-rigting (I= 0.4 e.m.u/g) Die stof gedra hom soos 'n swak ferromagneet met groot anisotropie.

Onder 'n temperatuur van -10 °C verander die magnetiese struktuur. Hierdie oorgang word die Morin-oorgang genoem. Die spin raak nou antiparallel in die c-rigting georden en die kanteling verdwyn. Die gevolg is normale antiferromagnetisme met I=0. 


</doc>
<doc id="124087" url="https://af.wikipedia.org/wiki?curid=124087" title="Titanomagnetiet">
Titanomagnetiet

Titanomagnetiet (of titaanmagnetiet) is 'n titaanhoudende weergawe van die mineraal magnetiet . Dit is 'n mengreeks met die spinelstruktuur. Die mineraal is belangrik in die paleomagnetisme. Die Curie-temperatuur neem af met toenemende Ti-gehalte van 580 (x=0) tot 150 °C (x=1).


</doc>
<doc id="124088" url="https://af.wikipedia.org/wiki?curid=124088" title="Gekkegoud">
Gekkegoud

Gekkegoud (Engels: "Fool's Gold") is 'n naam wat na die minerale Piriet () en Chalkopiriet () "(minder algemeen bekend)" verwys. Dit is nie sinoniem tot die mineraal piriet nie.

Die naam het sy bestaan te danke aan vele mense wat al die mineraal vir goud (Au) aangesien het, net om tot hul teleurstelling te moet uitvind dat dit geen waarde het nie.

Die naam het ontstaan toe Martin Frobisher in 1576, na sy reis om die Noord-wes gang te soek, met 'n vrag vol gekkegoud na Engeland teruggekeer het, onder die indruk dat dit goud was.

Gekkegoud (ook dwaasgoud genoem), se ooreenkoms met goud is baie oppervlakkig. Gekkegoud in sy ongeoksideerde toestand is goudkleurig, maar raak dof as dit verweer. Chalkopiriet kan na borniet (ook "Peacock ore" genoem) oksideer, wat helder kleure vertoon.

Pirietis ook redelik swaar (~ 2x die gewig van kwarts), wat baie mense mislei, maar teen 'n relatiewe digtheid van 4.95-5.10 (digtheid van 4.8–5 g/cm), is dit slegs ongeveer ¼ van die relatiewe digtheid van goud (~19.3, afhangende van die suiwerheid).



</doc>
<doc id="124091" url="https://af.wikipedia.org/wiki?curid=124091" title="Nat King Cole">
Nat King Cole

Nat King Cole (1917–1965) was ’n Amerikaanse sanger, bekend vir sy streelsagte stem en opnames van liefdesliedjies soos "When I Fall in Love", "Unforgettable" en "Mona Lisa". Cole word algemeen as een van die beste manlike vokale jazz- en ballade-vertolkers van die 1950's en 1960's beskou.



</doc>
<doc id="124092" url="https://af.wikipedia.org/wiki?curid=124092" title="Fiksieskryf">
Fiksieskryf

Fiksieskryf is die skepping van niefeitelike prosatekste. Dit word dikwels as 'n verhaal aangebied wat veronderstel is om te vermaak of 'n skrywer se standpunt oor te dra. Kortverhale, romans, novelles, draaiboeke of dramas is van die tipes fiksieskryfstyle. Verskillende tipes outeurs beoefen fiksieksryf, insluitend romanskrywers, toneelskrywers, kortverhaalskrywers, dramaturge en draaiboekskrywers.

'n Genre is die onderwerp of kategorie wat deur skrywers gebruik word. Wetenskapfiksie, fantasie en raaiselfikse is voorbeelde van genres. Genrefiksie, ook bekend as populêre fiksie, is intrigegedrewe fiktiewe werke wat daarop gerig is om by 'n spesifieke literêre genre in te pas ten einde lesers en aanhangers te trek wat reeds met daardie genre vertroud is.

Anders as literêre fiksie wat meer op tema en karakter fokus, is genrefiksie intrigegedrewe. Genrefiksie of populêre fiksie word met die oog op 'n groot leserskring geskryf en verkoop gewoonlik beter, hoofsaaklik omdat dit meer gekommersialiseer is. Die "Twilight"-reeks verkoop byvoorbeeld beter as Herman Melville se "Moby Dick" aangesien die "Twilight"-romans elemente van popkultuur bevat – romanse en vampiere.

Literêre fiksie is fiktiewe werke wat literêre meriete dra; dit is met ander woorde werke wat sosiale kommentaar, of politieke kritiek lewer of op 'n aspek van die menslike toestand fokus.

Literêre fiksie word gewoonlik met populêre, kommersiële, of genrefiksie gekontrasteer. Sommige kundiges beskryf hierdie verskil as 'n ontleding van die werklikheid (literêr) teenoor ontsnapping van die werklikheid (populêr). Die kontras tussen hierdie twee kategorieë is kontroversieel onder sommige kritici en kundiges.

Karakterisering is een van die vyf elemente van fiksie, tesame met die intrige, agtergrond, tema en skryfstyl. 'n Karakter is 'n deelnemer aan die verhaal en is gewoonlik 'n persoon, maar kan enige persona, identiteit, of entiteit wees wat uit 'n fiktiewe werk of opvoering tot stand kom.

Daar bestaan verskillende tipes karakters:

Die intrige, of storielyn, is die weergee en ordening van die gebeure en handelinge van 'n verhaal. Dit begin by die aanvangsgebeurtenis, gevolg deur die stygende handeling, konflik, klimaks, dalende handeling en eindig dikwels met 'n oplossing.

Intrige bestaan uit aksie en reaksie, ook bekend as stimulus en respons, en het 'n begin, 'n middel en 'n einde.

Die klimaks van die roman bestaan uit 'n enkele aksiebelaaide toneel waarin die konflik (van die roman) opgelos word. Die klimaks word na aan die einde van die verhaal aangetref. Die hoofgedeelte van die handeling behoort voor die klimaks te kom.

Intrige het 'n middelvlakstruktuur: toneel en uitvloeisel. 'n Toneel is 'n dramaeenheid - waar die handeling plaasvind. Dan, na een of ander oorgang, volg die uitvloeisel - 'n emosionele reaksie en hergroepering, 'n nadraai.

Die agtergrond is die tyd en plek waarin 'n verhaal afspeel. Die omgewing is dikwels 'n werklike plek, maar kan 'n fiktiewe stad of land in ons eie wêreld, 'n ander planeet, of 'n alternatiewe heelal wees wat ooreenkomste met ons eie heelal toon, of nie. Soms word daar na die agtergrond as milieu verwys ten einde 'n konteks (soos 'n samelewing) buite die onmiddellike omgewing van die verhaal in te sluit. Dit is basies waar en wanneer die verhaal afspeel.

Tema is die boodskap wat die skrywer aan die leser wil oordra, byvoorbeeld die geloof in die basiese goedheid van mense, of die feit dat dinge nie altyd is hoe dit lyk nie. Dit word dikwels die "moraal van die storie" genoem. Sommige fiktiewe werke bevat gevorderde temas soos moraliteit of die waarde van die lewe terwyl ander 'n baie oppervlakkige tema of glad nie 'n tema het nie.

Styl behels die veelvuldige keuses wat fiksieskrywers bewustelik of onbewustelik tydens die skryf van 'n verhaal uitoefen. Dit omsluit nie net die groter prentjie, strategiese keuses soos oogpunt en keuse van verteller nie, maar ook persoon en tydvorm, taktiese keuses soos grammatika, leestekens, woordgebruik, sins- en paragraaflengtes en -struktuur, toon, beeldspraak, hoofstukgebruik, titelkeuses, ens. In die skeppingsproses van 'n verhaal versmelt hierdie keuses om die skrywer se stem, sy of haar eie unieke styl, te word.

Die verteller vertel die verhaal.

Oogpunt is die perspektief (of persoonlike of niepersoonlike "lens") waaruit die verhaal gekommunikeer word. Narratiewe oogpunt of narratiewe perspektief beskryf die verteller se standpunt, met ander woorde, die verteller se verhouding tot die verhaal wat vertel word.

Die toon van 'n literêre werk is 'n uitdrukking van die skrywer se gesindheid teenoor, of gevoelens oor, die onderwerp en lesers.

Opskorting van ongeloof is die leser se tydelike aanvaarding van die verhaalelemente as geloofwaardig, ongeag hoe ongeloofwaardig dit in die regte lewe mag voorkom.

Ernest Hemingway het geskryf: "Prosa is argitektuur, nie binnenshuise versiering nie."

In Stephen King, se niefiksie, deels outobiografiese, deels selfhelpverhandeling, "On Writing: A Memoir of the Craft", gee hy lesers nuttige advies oor die ontwikkeling van hulle vaardigheid: "Beskrywing begin in die skrywer se verbeelding, maar word in die leser s'n voltooi."

Kurt Vonnegut, die outeur van die aangeprese romans, "Cat's Cradle", "Slaughterhouse-Five", en "Breakfast of Champions", het in sy kortverhaalbundel, "Bagombo Snuff Box", agt reëls gegee oor hoe om 'n suksesvolle verhaal te skryf. Die reëls word in die Inleiding van die versameling gelys.

"Kreatiewe Skryfwerk 101":




</doc>
<doc id="124093" url="https://af.wikipedia.org/wiki?curid=124093" title="Claude Lévi-Strauss">
Claude Lévi-Strauss

Claude Lévi-Strauss (Brussel, 28 November 1908 – Parys, 30 Oktober 2009) was 'n Franse kulturele antropoloog wie beskou word as een van die grootste denkers van die twintigste eeu. Hy het grotendeels die strukturalisme in die sosiale wetenskappe vorm gegee.

Lévi-Strauss studeer filosofie en regte, maar het homself toegewy aan die antropologie. Die filosofie was hom te abstrak. In 1935 vertrek hy na Brasilië om filosofie te gaan doseer aan die universiteit van São Paulo. Daar bestudeer hy in sy vrye tyd die Indiaanse samelewing. Van sy reiservarings doen hy verslag in "Tristes Tropiques" (1955).

Tydens die Tweede Wêreldoorlog bly hy in ballingskap in New York Stad. Daar ontmoet hy Roman Jakobson en maak hy kennis met die strukturalistiese taalkunde. Daarin sien hy 'n mootlikheid om die kwaliteit van wetenskaplikheid in die sosiale wetenskappe te verhoog. In die jare na die oorlog bou hy sy denke oor die strukturele antropologie uit in 'n omvangryke reeks publikasies, waarin sy belangstelling veral fokus op die struktuur van familiebande, mites en rites.

Die denke van Lévi-Strauss bevat in essensie geen of uiters moeilik toetsbare hipoteses, wat meestal wel gebaseer was op noukeurige waarnemings. Die strukturele antropologie is nader aan die spekulatiewe en interpreterende wetenskappe, soos die psigoanalise, eerder as die eksakte wetenskappe. Hoe dit ook al sy, in die werk van Lévi-Strauss word die mees uiteenlopende aspekte van die kultuur ondersoek, van Indiaanse maskers in die Amasonerivier-bekken tot die musiekdramas van Richard Wagner of die sosiobiologie en die bevolkingsgenetika.

In 1973 ontvang Lévi-Strauss in Nederland die Erasmusprys en word hy verkies tot lid van die "Académie française". Hy sterf in Oktober 2009 op 100-jarige leeftyd.

Vir Lévi-Strauss voldoen nog biologiese nog sosiale benaderings om die bloedskande verbod in samelewings te verklaar. Die bloedskande verbod kom voor in die oorgang van natuur na kultuur, volgens hom. Dit reguleer die natuur deur 'n nuwe orde daar te stel. Die kultuur is die geheel van al die reëls van orde, en is ook dié reëls wat deur die antropoloog bestudeer word. Lévi-Strauss kies die strukturele taalteorie as model. Net soos die geheel aan onbewuste reëls betekenis verleen, so sal alle sprekende onderwerpe aan derglike reëls onderwerp wees.

Lévi-Strauss verwerp die gedagte dat daar so iets bestaan soos 'n primitiewe kultuur. Elke samelewing het sy eie geskiedenis en dinamiek. Sonder om die menselike natuur te negeer, stel Lévi-Strauss dat die kultuur in sy geheel verwerf word in 'n samelewing. Dus kan 'n pasgeborene in enige kultuur grootgemaak word. Die denke van die kind is nog nie gespesialiseerd nie en moet moet nog gevorm word volgens die maatstawe van die samelewing waarin die kind ontwikkel. Daar is dus 'n ooreenkoms tussen die kind en 'n verteenwoordiger van 'n ander kultuur; beide is nie aangepas tot die sedes en gewoontes van hul eie kultuur nie. Ons sal geneig wees om die ander, na analogie met die kind, as primitief te bestempel, maar die ander sal geneig wees om met ons presies dieselfde te doen.

Die sogenaamde wilde denke – magie, "bricolage", mites – is volgens Lévi-Strauss nie in teenstelling met die wetenskaplike denke van die moderne Westerse denke – wetenskap, tegnologie, rede nie. Die twee vorme van denke loop parallel aan mekaar en beide vertaal sintuiglike indrukke in verstandelike begrippe en gee ook betekenis aan die kulture waartoe hulle behoort. Die wetenskap lei tot die groei van kennis en vind sy neerslag in tegnologiese toepassings. Die resultate van die magie kan natuurlik nie hiermee vergelyk word nie, maar die rol van die magie binne 'n kultuur is nie minder werklik nie. Omdat die wilde denke soveel ouer is as die wetenskaplike rasionaliteit, sien Lévi-Strauss dit as substaat van die beskawing. Dus hoef ons nie te verbaas wees nie dat ook in ons samelewing so baie irrasionele impulse kop uitsteek nie, in die vorm van geloofsoortuigings en allerlei opmerklike gebruike. Die wilde denke is nie vir ons vreemd nie, en die strukturele analise poog om insig te verskaf in die werking daarvan, om uiteindelik lig te kan werp op die universele reëls van geestelike aktiwiteite.




</doc>
<doc id="124094" url="https://af.wikipedia.org/wiki?curid=124094" title="Pro14">
Pro14

Die PRO14 (weens borgskapredes bekend as die Guinness PRO14) is ’n jaarlikse rugbykompetisie met spanne van Ierland, Italië, Skotland, Suid-Afrika en Wallis. Die toernooi is een van die drie hoof- professionele toernooie in Europa (naas die Engelse Premierskap en die Franse Top 14) en die suksesvolste spanne in hierdie toernooi ding mee om die Europese Rugbykampioenebeker.

Die eerste seisoen van die toernooi, 2001-’02, het bekend gestaan as die Keltiese Liga en het bestaan uit spanne van Ierland, Skotland en Wallis. Aan die begin van die 2010-’11-seisoen is die toernooi van tien na twaalf spanne uitgebrei om twee Italiaanse spanne te inkorporeer. Die naam “Pro12” is in 2011 aanvaar om aan te dui dat spanne buite die Keltiese nasies nou ook aan die toernooi deelneem. In 2017 is aangekondig dat twee Suid-Afrikaanse spanne ook aan die toernooi deelneem.

Die toernooi is gebaseer op streeks-/provinsiale verteenwoordiging van deelnemende lande, behalwe vir Treviso wat die stad Treviso self verteenwoordig. Benetton Treviso is weens sy lang geskiedenis gekies nadat ’n projek om ’n tweede streekspan, Praetorians Roma, saam te stel, misluk het.

In November 2008 het die raad van die Keltiese Liga vergader om die moontlikheid van Italiaanse deelname te bespreek; Roger Lewis, uitvoerende hoof van die Walliese Rugbyunie, het genoem dat die toernooi positief was oor Italiaanse deelname. Na ’n raadsvergadering van die Italiaanse Rugbyfederasie (FIR) op 19 Desember 2008 waar voorstelle ter verbetering van Italiaanse rugby bespreek is, het die FIR aangekondig dat ’n voorstel vir deelname aan die Keltiese Liga ingedien sou word. Die FIR had twee moontlikhede – skryf vier bestaande Italiaanse klubs vanuit die Nasionale Kampioenskap van Uitnemendheid vir die Liga in; of skep twee spanne uit spelers wat kwalifiseer om vir Italië te speel.

Op 18 Julie 2009 het die FIR aangekondig dat Aironi en Pretoriani Roma met aanvang van die 2010-’11-seisoen in die Keltiese Liga sou speel – Benetton Rugby Treviso en Duchi Nord-Ovest het nie in hul botte geslaag nie. Pretoriani sou in Rome gebaseer wees met die Stadio Flaminio as tuisveld, terwyl Aironi in Viadana gebaseer sou wees met sommige wedstryde wat in Reggio Emilia sou plaasvind. Op 2 Oktober 2009 het die FIR egter voorgestel dat Benetton Treviso in die plek van Pretoriani Roma deelneem.

Op 28 Januarie 2010 het die FIR verklaar dat hy aan die onderhandeling onttrek het, weens die waarborgbedrag van €3-miljoen wat deur die Keltiese Liga gevra is as hoofrede. Teen 7 Februarie het die Italiaanse klubs egter die nodige befondsing bekom. Teen 8 Maart 2010 is ’n ooreenkoms waarin Aironi en Benetton Treviso tydens 2010-’11 aan die Keltiese Liga sou deelneem, gefinaliseer. Die spanne is ook ’n plek in die Heinekenbeker gewaarborg.

Teen die einde van die 2011-’12-seisoen was Aironi as streekspan egter nie meer beskikbaar vir deelname aan toekomstige kompetisies nie, omrede hulle op 6 April 2012 weens finansiële redes ’n voortganglisensie geweier is. Hulle is deur Zebre vervang.

Notas:

Benewens die suksesvolle onderhandeling met Italië, is gesprekke op onderbroke basis met Suid-Afrika gevoer oor moontlike uitbreiding van die Pro12. ’n 24-span Reënboogbeker met 11 Keltiese, 9 Suid-Afrikaanse en 4 Italiaanse spanne is in 2005 aangekondig, Maar die idee is weens finansiële redes aan Europese kant en leierskapveranderinge in die Suid-Afrikaanse Rugbyunie (SARU), laat vaar.

London Welsh het in 2006 belangstelling getoon in aansluiting by die Keltiese Liga indien promosie en relegasie uit die Engelse Premierskap verwyder sou word.




</doc>
<doc id="124095" url="https://af.wikipedia.org/wiki?curid=124095" title="Bytowniet">
Bytowniet

Bytownite is ‘n kalsiumryke veldspaat, wat op die plagioklaas soliede oplossingsreeks lê. 

Dit het ‘n An% tussen 79% en 90%. Net soos die ander veldspate van die plagioklaasreeks, vorm dit wit tot wit trikliene kristalle, met die tipiese plagioklaas vertweelinging en die gepaardgaande fyn strepe (Engels: striations).

Die realtiewe digtheid van bytowniet wissel tussen 2,74 en 2,75. Die brekingsindekse is is nα = 1.563 - 1.572, nβ = 1.568 - 1.578, en nγ = 1.573 - 1.583. Van hierdie twee eienskappe moet presiese bepaal word deur chemiese analise, X-straal diffraksie of petrografiese analise vir identifikasie.

Bytowniet is 'n rotsvormende mineraal wat voorkom in mafiese stollingsgesteentes soos gabbros en anortosiete. Dit kom ook voor as fenokriste in mafiese vulkaniese gesteentes. Dit is skaars in metamorfe gesteentes. Dit word tipies geassosieer met pirokseen en olivien.

Die minerale is eers in 1835 beskryf en is vernoem na 'n voorkoms by Bytown (nou Ottawa), Kanada. Ander bekende voorkomste in Kanada sluit in die Shawmere anortosiet in Foleyet Township, Ontario, en op Yamaskaberg, naby Abbotsford, Quebec. Dit kom voor op Rumeiland, Skotland en Eycott-heuwel, naby Keswick, Cumberland, Engeland. Dit is ook aangemeld by Naaraodal, Noorweë en in die Bosveld-kompleks van Suid-Afrika. Dit word ook in Isa-vallei, Wes-Australië gevind.

Dit kom ook voor by die Lucky Cuss-myn, Tombstone, Arizona, in die Grants-distrik, McKinley County, New Mexico. In die ooste van die VSA kom dit voor in Cornwall, Libanon County en Phoenixville, Chester County, Pennsilvanië.




</doc>
<doc id="124096" url="https://af.wikipedia.org/wiki?curid=124096" title="Skeurbuik">
Skeurbuik

Skeurbuik is 'n siekte wat ontstaan weens 'n langdurige inname van voedsel wat geen of te weinig vitamien C bevat. Hierdie gebreksiekte het veral voorgekom onder matrose op die seilskepe op die roetes tussen Europa, Afrika en Asië.

Die aanvanklike tekens van skeurbuik is 'n algemene moegheid en kortasem. Daarna kom swelling in die tandvleis voor, dit raak sponsagtig en begin ontsteek en bloei, die tande val uit en dit kan lei tot probleme met die spysvertering. Ook kom pyne in die gewrigte en spiere dikwels voor, met stywe ledemate tot gevolg. 'n Droë en skurwe vel en 'n droë mond en oë is algemene kenmerke. Lyers kneus hul vel maklik en bloei dus gou. Pynlike sere ontstaan en die wonde herstel stadig. Omdat die bloedvaatjies meegee, is daar nie net onderhuidse bloeding nie, maar ook diep in die weefsel. Dit gee blou vlekke op die arms en bene. Daarby kom nog emosionele veranderinge. Latere verswakking van die hart kan dan tot die dood lei. In die Westerse samelewing het die siekte nou feitlik verdwyn, maar tussen die jare 1500 en 1800 het 'n twee miljoen matrose aan skeurbuik gesterf. Hoe langer die seereis geduur het, hoe groter was die sterftesyfer.

Skeurbuik kan voorkom word deur 'n normale dieet te volg van alledaagse voedselsoorte wat ryk is aan vit. C. Goeie voorbeelde hiervan is sitrusvrugte, koejawels, kool, aartappels en vleis (veral orgaanvleis). Dat sitrusvrugte 'n geneesmiddel vir die siekte is, is sedert die jare voor Christus reeds bekend, maar gereeld het hierdie kennis bloot verlore geraak. Waarskynlik is dit te wyte aan die feit dat vrugte en groente nie daardie jare vars gehou kon word nie. Ook het swak kommunikasie tussen die reisigers verhoed dat die kennis versprei het. Destydse kenners van die mediese wetenskap was ook nie oortuig daarvan en eensgesind daaroor dat sitrusvrugte as geneesmiddel die gebrek sou teenwerk.

Skeurbuik was reeds in die tweede eeu v.C. aan die Egiptenare bekend. Die Griekse dokter Hippokrates (460-370 v.C.) en die Romein Plinius die ouere (23-72 n.C.) het die siekte reeds beskryf. In die 13de eeu het die Kruisvaarders gereeld aan skeurbuik gelei.

Skeurbuik was op die handelsreise wat na die Middeleeue onderneem is een van die vernaamste doodsoorsake aan boord van die seilskepe. Net na 1500 was Pedro Alvares Cabral met sy vloot op pad na Indië. By Malindi word aan Cabral en sy bemanning vars vleis en lemoene verskaf en besef Cabral die geneeskrag van daardie voedsel. In 1520 verloor Ferdinand Magellaan 208 van die 230 man in sy vloot. Kort daarna sien Jacques Cartier in Kanada dat die inheemse bevolking 'n tee getrek van dennenaalde drink teen skeurbuik. John Woodall, die Britse geneesheer-generaal van die Britse Oos-Indiese Kompanjie, het in 1614 aanbeveel dat vars voedsel en veral lemoene geёet word. Waarom dit gehelp het teen skeurbuik het hy egter nie geweet nie. Die dokters van die tyd het skeurbuik as 'n spysverteringsprobleem beskou.

In hierdie eeu het meer Britse matrose aan skeurbuik gesterf as Britse soldate op die slagveld. Tydens die Sewejarige Oorlog sterf in die Britse Vloot 134,000 van die 185,000 matrose en die meeste hiervan aan skeurbuik. James Lind, 'n Britse vlootdokter, was van mening dat skeurbuik op skepe veroorsaak is deur die harde werk, slegte drinkwater, vogtige atmosfeer en die baie soutvleis wat op die skepe geёet is. Ook het hy besef dat die eet van sitrusvrugte 'n oplossing vir die probleem is. Matrose en vlootdokters het al meer oortuig geraak dat lemoensap skeurbuik kan voorkom en genees. Maar geneeshere in bevel maak dit af as praatjies deur onkundiges. Hulle het beweer dis 'n ontbinding van die ingewande as gevolg van verkeerde spysvertering weens die harde lewe op see, die kos op die skepe, die gebrek aan vars lug in die liggaamsweefsels, te min oefening op die skepe en die vogtige en koue weer. Stadig maar seker raak het al hoe meer mense oortuig geraak dat suurlemoensap die kuur is. James Cook het op sy Endeauvour niemand verloor nie, want die etes het o.a. bestaan uit vars groente, bier en suurkool.

Vitamiene C was nog nie bekend nie. Algemeen is aanvaar dat hoe suurder die kos en lemoene, hoe beter. Alhoewel vars sap van sitrusvrugte die siekte voorkom en genees het, het lemmetjiesap wat te lank aan lig en lug blootgestel was, die genesende krag nie meer besit nie. Teen die einde van hierdie eeu is begin om gepasteuriseerde melk te bemark. In die pasteurisasieproses is egter nie slegs baktrieё vernietig nie, maar ook vit. C. Dit het gelei tot gevalle van skeurbuik onder kinders.

Tot vroeg in die 20ste eeu is aanvaar dat skeurbuik slegs by mense voorkom. Toe het die Noorse wetenskaplikes Axel Holst en Theodor Frølich agtergekom dat marmotjies en tornyne ook daarvoor vatbaar is. Die meeste diere maak self vit. C en kry dus nie skeurbuik nie. Mense, ape, marmotjies, die meeste vlermuise en sekere spesies voëls en visse besit nie die ensiem om self vit. C te produseer nie en moet dus vit. C deur hul voedsel inneem. Hierdie navorsing het 'n groot bydrae tot die latere ontdekking van vit. C gelewer. Tydens die Eerste- en Tweede Wêreldoorlog het beduidende getalle siekes aan skeurbuik in die Duitse konsentrasiekampe en die USSR se Goelag voorgekom.

Skeurbuik was die grootste oorsaak van dood op Bartolomeus Dias se reis om die Kaap. Vasco da Gama het op sy tog 116 van sy bemanning van 170 verloor. Die doodsoorsaak was meesal skeurbuik omdat die dieet slegs bestaan het uit soutvleis en beskuit, alhoewel Da Gama geweet het dat lemoensap die siekte kan voorkom. Skeurbuik was tot laat in die 18de eeu die vernaamste doodsoorsaak op die VOC se skepe. In die 200 jaar van die VOC se bestaan het die firma 6000 skepe en 1½ miljoen werknemers gehad waarvan 700 000 aan diens die lewe gelaat het, meesal op seereise en meesal aan skeurbuik. Van 1770 tot 1774 het 2362 man gesterf op 17 VOC-skepe op die roete om die Kaap. As skeepsreise korter as drie maande geduur het, was die sterftesyfer opvallend laer. Die vernaamste rede vir die stigting van 'n verversingspos aan die Kaap was dan ook hierdie hoë sterftesyfer. Diegene wat Tafelbaai siek bereik het, het na 1652 'n goeie kans gehad om hul gesondheid te herwin. Die vars water en voedsel en die versorging in die hospitaal het wondere verrig. Jan Van Riebeeck het lemoene uit St. Helena ingevoer en pluk in 1661 die eerste vrugte in die Kompanjiestuin. Toe suurkool 'n verpligte deel van die matrose se dieet geword het, het die probleem met skeurbuik dadelik begin afneem. 'n Bevel in 1760 van die VOC se kantoor in Batavia het gelui dat van daardie jaar af die vloot op pad na Java aan die Kaap voorsien moet word van o.a. 5700 kg suurkool, 1120 kg rosyne en 'n 7500 kg sitrusvrugte.

Verskeie skeepsrampe aan die Kaapse kus kan direk aan skeurbuik toe geskryf word. Die Bantam het in 1693 gestrand nadat 221 man op see gesterf het. In November van dieselfde jaar laat die enigste 12 bemanningslede wat nie siek is van die oorspronklike 194 die Gouden Buis strand 20 km van St. Helenabaai. In 1695 kom die Schoondijk in die Kaap aan met 120 siekes aan boord, en nadat daar reeds 134 man op see begrawe is. 'n Vloot van 11 skepe het in November van daardie jaar in Tafelbaai vasgemeer met 687 man aan boord wat so swak was dat hulle nie meer kon loop nie. Net mooi die volgende maand kom die Pampus in die Kaap aan met slegs 16 gesondes en 83 siekes. Op see het 60 man gesterf. Noord van die Olifantsrivier strand in 1723 die Meteren omdat die siek bemanning nie meer die skip kon hanteer nie. Nadat 125 van die 297 man aan boord van die Reigersdaal op see gesterf het, strand die skip in 1747 by Dasseneiland in 'n suidoosterstorm. Die Deense skip Elephant het in 1750 by Gouritsmond en die Franse skip L’Uranie in 1820 by die Seekoeirivier by St. Francisbaai gestrand.

Die herkoms van die woord skeurbuik staan nie heeltemal vas nie. Waarskynlik het die woord deur volksetimologie ontwikkel uit die Latynse woord scorbutus. In ou Nederlands is soms die naam scheurerbek, dus skeure in die mond, gebruik. Later het dit scheurbuik, skeure in die maag, geword. Die ou seevaarders het aanvanklik die woord skorbuut gebruik, wat glo later tot skurfte en skeurbuik verdraai is. In die mediese wetenskap word die benaming scorbutus gebruik. Die wetenskaplike naam vir vitamien C is askorbiensuur, afgelei van a (nie) en scorbus (skeurbuik). In die uitsonderlike gevalle waar skeurbuik by kinders teengekom word, staan dit tans bekend as die Möller-Barlow-sindroom. Die spotnaam limey vir resente Engelse immigrante kom uit die tyd toe die Engelse matrose lemmetjiesap gedrink het om skeurbuik te voorkom. So kom die bynaam Krauts vir Duitsers weer daarvan dat hulle geglo het die eet van suurkool (in Duits Sauerkraut) die siekte keer.



</doc>
<doc id="124097" url="https://af.wikipedia.org/wiki?curid=124097" title="Špania Dolina">
Špania Dolina

Špania Dolina (tot 1927 in Slowaaks ook "Baňa" genoem; Duits: "Herrengrund", Hongaars: "Úrvölgy" - tot 1882 gespel as "Urvölgy") is 'n nedersetting in Sentraal-Slowakye. Die dorp het eeue gelede as 'n afgeleë mynbounedersetting temidde van 'n berggebied ontstaan. Ook vandag word Špania Dolina, wat noord van Banská Bystrica (Duits:" Neusohl") geleë is, net deur 'n steil bergpad met ander nedersettings in die gebied verbind.

Mynboubedrywighede in die omgewing het reeds in prehistoriese tye 'n aanvang geneem. Werktuie, wat hier deur argeoloë opgegrawe is, het tussen 2000 en 1700 v.C. ontstaan. Koper, wat oorspronklik hier ontgin is, is in bronsvoorwerpe op die Balkanskiereiland en die Midde-Ooste ontdek. Špania Dolina se myne het moontlik deel uitgemaak van 'n netwerk van handelsroetes wat gedurende die Bronstydperk bestaan het.

Die eerste historiese verwysing na die dorp as "Montana" dateer nogtans van 1263. Die groot koper- en silwerneerslae in die gebied, waarna in Duits as "Kupfernes Neusohl "verwys is, is aanvanklik deur mynwerkers uit Banská Bystrica ontgin. Ná 1494 het vroeë internasionale mynbouondernemings, waarin welvarende gesinne soos die Fuggers en Thurzos 'n leidende rol gespeel het, die bedryf oorgeneem. Vanaf die middel van die 16de eeu tot 1888 is die plaaslike myne deur die Weense Kamer van Mynbou bedryf.

Die welvarende streek het ook belangstelling by alchemiste en wysgere gewek. So het die befaamde alchemis Paracelsus hier 'n laboratorium wat deur die Huis Fugger befonds is. Die bekende Franse filosoof Montesquieu is deur Isaac Newton aangemoedig om 'n besoek aan Špania Dolina se kopermyne te bring en hulle te beskryf.

Reeds teen die begin van die 17de eeu was dit duidelik dat die plaaslike myne op die punt van uitputting was. In plaas daarvan is tradisionele tuisnywerhede soos kantwerk stelsematig ontwikkel. 'n Skool, wat opleiding in kantwerk verskaf het, is in 1883 geopen. Daarnaas was die vervaardiging van koperhouers 'n belangrike bron van inkomste. Die laaste myne is in 1888 gesluit. Tans is toerisme die belangrikste bedryf.

Koperhouers is vanaf die eerste helfte van die 17de eeu tot in die eerste dekades van die 19de eeu deur tuisnywerhede in die dorp en, op 'n groter skaal, ook in Banská Bystrica vervaardig. Die oudste gegraveerde koperhouer, wat van 'n vervaardigingsdatum voorsien is, dateer van 1635. Die laaste datum is 1814. Die produksie van koperhouers, waaronder drinkbekers, dose en bokale, is waarskynlik tussen 1829 en 1842 gestaak. Die mees bekende bekers was die halfronde "Tummler".

Die dorpsbeeld word oorheers deur die versterkte vroeg-Gotiese Kerk van die Verheerliking van ons Here met sy hoë toring. 'n Pad en 'n oordakte buitetrap bied toegang tot die 13de eeuse kerk wat op 'n Romaanse fondament ontstaan het.

Voorbeelde van historiese wêreldlike boukuns sluit die administratiewe steengeboue van mynbestuurders, 'n ou waterleiding en die woonhuise van mynwerkers in. Die laasgenoemde houtgeboue is op stweige klipfondamente gebou en dateer merendeels uit die 19de eeu. Hul mure is, net soos die van die meeste ander geboue, wit gekalk. Die historiese kantoorhuis van Špania Dolina se dorpsadministrasie huisvans tans 'n kopermuseum.


</doc>
<doc id="124098" url="https://af.wikipedia.org/wiki?curid=124098" title="Coulomb se wet">
Coulomb se wet

Coulomb se wet, genoem na die Franse natuurkundige Charles-Augustin de Coulomb, beskryf die krag wat twee elektriese puntladings op mekaar uitoefen. 

Die elektrostatiese krag tussen twee puntladings is direk eweredig aan die produk van die ladings en omgekeerd eweredig aan die kwadraat van die afstand tussen die ladings.

Die formule is:

waarin
Indien ε = 1, dan


</doc>
<doc id="124099" url="https://af.wikipedia.org/wiki?curid=124099" title="Goethiet">
Goethiet

Goethiet is 'n mineraal met formule . Dit is die ortorombiese α-allotroop van yster(III)oksiedhidroksied. Dit is na die Duitse digter Johann Wolfgang von Goethe genoem wat ook 'n mineraalversamelaar was.

Hierdie mineraal word volop in die grond en sediment op Aarde en is selfs op Mars se oppervlak aangetref.

Die mineraal se teenwoordigheid is kenmerkend aan die vorming en die latere geskiedenis van 'n sediment. Verwering is die rede vir sy vorming en sy magnetiese eienskappe maak dit 'n belangrike mineraal in die navorsing van paleomagnetisme wat tydens sy vorming geheers het.

Goethiet is ferrimagneties met die c-as as die eenvoudigste magneetrigting. Dit het 'n Néel-temperatuur van gemiddeld 102 °C. In die temperatuurbereik van 300 – 400 °C ontbind die mineraal en vorm α- (hematiet) wat 'n Néel-punt van 680 °C uitwys. Die anisotropiekonstante K = 90 ± 20 J/m3 volgens die kamertemperatuurbepaling van Martin-Hernandez en García-Hernández.

Goethiet is isostruktureel met diaspoor (AlO(OH)). Dit bestaan uit 'n heksagonale digpakking van suurstofatome (altwee oksied-- en hidroksied--ione) in die [010]-rigting van die Pnma-sel gestapel. Tussen hierdie lae is (hoë-spin) Fe(III)-ione wat die helfte van die oktaëdriese holtes vul. Hulle is in dubbelrye gerangskik. Daar is dubbelrye van leë holtes tussen hulle, wat aan die oppervlak van die kristal as striasie sigbaar kan wees. Die ysterioon word deur 3 - en 3 -ione omring in 'n effens vervormde -oktaëder. 'n Dubbelketting van oktaëders wat rande deel loop ewewydig aan die [100]-rigting. Van die -ione is ook deur die proton van 'n hidroksiedioon verbind deur waterstofbindings wat deur die lëe oktaëderholtes strek. Die leë oktaëders vorm 'n soort tonnelstruktuur deur die kristal.


</doc>
<doc id="124101" url="https://af.wikipedia.org/wiki?curid=124101" title="Rapitsi">
Rapitsi

Rapitsi is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124102" url="https://af.wikipedia.org/wiki?curid=124102" title="Phofu">
Phofu

Phofu is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124103" url="https://af.wikipedia.org/wiki?curid=124103" title="Phetole">
Phetole

Phetole is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124104" url="https://af.wikipedia.org/wiki?curid=124104" title="Ramalapa">
Ramalapa

Ramalapa is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124106" url="https://af.wikipedia.org/wiki?curid=124106" title="Glen-Roy">
Glen-Roy

Glen-Roy is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124107" url="https://af.wikipedia.org/wiki?curid=124107" title="Yster(III)oksiedhidroksied">
Yster(III)oksiedhidroksied

Yster(III)oksiedhidroksied is 'n verbinding van yster wat vyf allotrope besit. Vier daarvan is as mineral bekend:


Hulle het almal min of meer oktaëdriese -eenhede maar hierdie is anders gerankskik.

FeOOH word in die nywerheid as geel pigment vervaardig. Geel oker (goudoker) is hoofsaaklik FeOOH in sy goethiet-vorm


</doc>
<doc id="124108" url="https://af.wikipedia.org/wiki?curid=124108" title="Oker">
Oker

Oker kan na een van die volgende verwys:


</doc>
<doc id="124109" url="https://af.wikipedia.org/wiki?curid=124109" title="Oker (kleurstof)">
Oker (kleurstof)

Oker is 'n minerale kleurstof wat van geel (goudoker) tot rooi of selfs pers kan strek.

Die chemiese samestelling wys vir die geel weergawes veral goethiet () uit en dit bevat meer hematiet () vir rooier pigmente.

Oker word deur die Himba van Namibië vir kosmetiese doeleinde gebruik.


</doc>
<doc id="124110" url="https://af.wikipedia.org/wiki?curid=124110" title="Maghemiet">
Maghemiet

Maghemiet is 'n mineraal met formule . Dit is die γ-allotroop van yster(III)oksied.

Dit is 'n ferrimagnetiese stof wat belangrik is in die navorsing na paleomagnetisme.

Maghemiet is baie sterker magneties as hematiet, 'n ander allotroop. Dit is 'n regte ferrimagneet pleks van 'n gekantelde antiferromagneet. Die spontane magnetisasie van maghemiet I is 85 e.m.u./g by 300 K en hierdie waarde is amper dieselfde as magnetiet s'n. Dit is ook metastabiel en by temperature bo ongeveer 350 °C gaan dit oor in romboëdriese hematiet. 

Maghemiet word gewoonlik deur oksidasie van magnetiet by lae temperature (150- 250 °C) gevorm. Enkelkristalle groter as 1 mikron word selde gevorm. Die reaksie is topotakties. Die suurstofrooster bly intak, die spinel se Fe(II) diffundeer na die oppervlak en word daar deur die suurstof van die lug geoksideer. Die teenwoordigheid van maghemiet dui dus op verwering en verskaf paleomagnetiese inligting betreffende die magneetveld tydens hierdie verweringsproses. Maghemiet kan maklik van magnetiet onderskei word omdat dit by verhitting verdwyn. Sy Curie(Néel)-punt is nogtans nie bekend nie omdat dit hoër is as sy oorgang na hematiet. Van metings onder die oorgang is 'n Néel-waarde van ongeveer 750 °C afgelei.

Maghemiet het 'n geordende superstruktuur van 'n defekte weergawe van magnetiet se inverse spinelstruktuur.

Die argetipiese spinelstruktuur kan geskryf word as waarin ( ) die 8 oktaëder- en [ ] die 16 tetraëderholtes in die kubiese sel weergee. Magnetiet se "inverse" struktuur is in hierdie notasie, omdat die Fe(II)-ione nie soos die magnesiumione in die oktaëders sit nie.

'n Deel van die tetraëderholtes is leeg in maghemiet en alle ysterione is Fe(III). Indien die oop holtes as □ geskryf word, gee dit . Een sesde van 16 posisies is nogtans nie 'n heelgetal nie en indien aangeneem word dat die kubiese sel dieselfde grootte behou, lei dit tot 'n struktuur met ruimtegroep F432 met 'n ewekansige verdeling van -ione en leë □-holtes oor die 16 tetraëderposisies van hierdie sel.

Grau-Crespo et al. het nogtans aangetoon dat daar teoretiese redes is waarom 'n ordening van die leë holtes wat 'n driekeer so grote eenheidsel in die c-rigting verg met die tetragonale simmetrie P422 'n laer energie sal hê. Die regte simmetrie is dus dalk tetragonaal en die verdeling oor die tetraëders is nie ewekansig nie.


</doc>
<doc id="124113" url="https://af.wikipedia.org/wiki?curid=124113" title="Nakajima Ki-84">
Nakajima Ki-84

Die Nakajima Ki-84 Hayate is 'n enkelsitplek, enkelmotorige vegvliegtuig wat deur die Lugmag van die Japannese Keiserlike Leër gebruik is tydens die Tweede Wêreldoorlog. Die Ki-84 was tegnies die mees gevorderde Japannese vliegtuig in die laaste jaar van die oorlog in die Stille Oseaan. Indien dit in groter getalle beskikbaar was, kon dit 'n aansienlike verskil aan die oorlog gemaak het. Dit kon op gelyke voet met die Republic P-47 Thunderbolt en die Mustang P-51 meeding en afhangende van hoogte kon dit selfs beter klim en hanteer as laasgenoemde vliegtuie. Japan was op daadie stadium so desperaat vir die vliegtuig dat hulle selfs fabrieke ondergronds gebou het om 200 eenhede per maand te produseer.

Die vliegtuig se ontwerp is in 1942 gedoen, toe daar besef is dat die Nakajima Ki-43 vervang moes word. Die Japannese Keiserlike Leër het 'n hoë-werkverrigtingvliegtuig met 'n lang togafstand benodig om die Geallieerde vliegtuie te kon troef. Die prototipe het sy nooiensvlug in Maart 1943 voltooi en Japan het gou besef dat dit die beste vliegtuig was waaroor hulle beskik het, wat gereed was vir produksie. Operasionele toetsing het in Oktober 1943 begin en die vliegtuig is goedgekeur as die "Leër Tipe 4 Vegvliegtuig Model 1a" vir produksie.

Vliegtuie het vanaf die produksielyn begin rol in April 1944. Die toets eskader van die Ki-84 was egter reeds in Maart 1944 ontbind en oorgeplaas na die 22ste "Sentai" wat toegerus word met die Ki-84. Die 22ste "Sentai" is oorgeplaas na China waar hulle teen die 14de Amerikaanse Lugmag geveg het. Hier het hulle gou 'n reputasie as gedugte vegters opgebou as gevolg van die vliegtuig se hoë werksverrigting, ratsheid en klimvermoë. Ook was die vlieënier beter beskerm met pantser as die ander Japannese vegvliegtuie.

Die vliegtuig het 'n paar unieke hanterings probleme gehad; dit was moeilik om met die vliegtuig op die grond rond te beweeg en as gevolg van die motor se wringkrag het die vliegtuig geneig om na bakboord te swenk sodra die stertwiel van die grond af gelig het. Die vliegtuig het kwaliteits probleme gehad wat veroorsaak is deur voortdurende bombardering van die fabrieke deur Amerikaanse Boeing B-29 Superfortresses.




</doc>
<doc id="124119" url="https://af.wikipedia.org/wiki?curid=124119" title="Wunderwaffe">
Wunderwaffe

Wunderwaffe is Duits vir "wonderwapen" en 'n term opgedra tydens die Tweede Wêreldoorlog deur Nazi-Duitsland se propagandaministerie aan 'n paar revolusionêre "superwapens". Die meeste van hierdie wapens het egter prototipes gebly, wat óf nooit die gevegsfront bereik het nie, of indien hulle wél het, was dit te laat of te onbelangrik in getalle om 'n militêre effek uit te oefen.

Die V-wapens, wat reeds vroeër ontwikkel is en aansienlik ontplooi is teen veral Londen en Antwerpen, spoor terug na die dieselfde poel van hoogs vindingryke wapentuigkonsepte. Hulle word dus ook hier ingesluit.

Soos die oorlogsituasie vanaf 1942 vir Duitsland versleg het, het eise oor die ontwikkeling van revolusionêre nuwe wapens 'n toenemend-prominente deel van die propaganda geword wat deur die Duitse regering verkondig is. In werklikheid was die gevorderde wapens onder ontwikkeling met lang tydperke van ontwerp en toetsing; daar was geen realistiese vooruitsig dat die Duitse militêre in staat sou wees om dit voor die einde van die oorlog te ontplooi nie. Toe 'n paar gevorderde ontwerpe, soos die Panthertenk en Tipe XXI duikboot, in produksie gehaas is, is hul prestasie as teleurstellend bewys aan die Duitse militêre en leierskap as gevolg van onvoldoende voorproduksie-toetse of swak beplande konstruksieprosesse.

In Duits beteken die term "Wunderwaffe" oor die algemeen 'n universele oplossing wat al die probleme wat verband hou met 'n spesifieke probleem sal oplos, meestal ironies gebruik vir sy denkbeeldige aard.











</doc>
<doc id="124120" url="https://af.wikipedia.org/wiki?curid=124120" title="Thaise kookkuns">
Thaise kookkuns

Thaise cuisine is die nasionale kookkuns van Thailand. Balans, detail, en verskeidenheid is van kardinale belang vir Thai sjefs.

Thai cuisine word meer akkuraat beskryf as vier plaaslike kookkunste, wat ooreenstem met die vier belangrikste streke van die land:

Thai cuisine en die kulinêre tradisies en kookkuns van Thailand se bure het mekaar wedersyds beïnvloed oor die verloop van baie eeue. Plaaslike variasies is geneig om te korreleer met die naburige lande (dikwels die deel van die dieselfde kulturele agtergrond en etnisiteit op beide kante van die grens) sowel as die klimaat en geografie. Noord-Thai geregte met Shan Staat in Birma, noord - Laos, en ook met die Yunnan Provinsie in China, terwyl die kookkuns van Isan (noordooste Thailand) soortgelyk is aan dié van die suide van Laos, en ook beïnvloed word deur die Khmer kookkuns uit Kambodja aan die suide, en deur Viëtnamese kookkuns na die ooste. Die suide van Thailand, met baie geregte wat heelwat klappermelk en vars borrie bevat, het dit in gemeen met die Indiese, Maleisiese, en Indonesiese kookkuns. Benewens hierdie vier plaaslike kookkunste, is daar ook die Koninklike Thaise cuisine wat se geskiedenis terugdateer tot die kosmopolitiese paleiskookkuns van die Ayutthaya koninkryk (1351-1767). Sy verfyning, kooktegnieke, aanbieding, en die gebruik van bestanddele was van groot invloed op die kookkuns van die sentrale Thai-vlaktes.

Thaise kos word tradisioneel met die regterhand geëet terwyl op matte op die vloer gesit word. Die gebruik word steeds in die meer tradisionele huishoudings gevind. Deesdae egter, eet die meeste Thais met 'n vurk en 'n lepel. Tafels en stoele is bekendgestel as deel van 'n breër verwestering tydens die bewind van Koning Mongkut, Rama IV. Die vurk en lepel is bekendgestel deur Koning Chulalongkorn na sy terugkeer van 'n toer van Europa in 1897.


</doc>
<doc id="124124" url="https://af.wikipedia.org/wiki?curid=124124" title="Liguriese See">
Liguriese See

Die Liguriese See (Frans: "Mer Ligurienne", Italiaans: "Mar Ligure", Latyns: "Mare Ligusticum") is 'n see van die Middellandse See tussen Korsika in die suide, Frankryk en Monaco in die noordweste en Italië in die noorde en ooste. Die see grens in die noordweste aan die Franse Riviera, in die noorde aan Ligurië, in die ooste aan Toskane en in die suidooste aan die Tirreense See. Die see is genoem ná die antieke volk van die Liguriërs.

Belangrikste nedersettings aan die see is Cannes, Genua, La Spezia, Monaco en Nice.


</doc>
<doc id="124126" url="https://af.wikipedia.org/wiki?curid=124126" title="Ysteroksied">
Ysteroksied

'n Ysteroksied is 'n chemiese verbinding van yster met suurstof met algemene formule .

Daar is verskillende ysteroksiede omdat hierdie element dikwels in twee oksidasietoestande (II en III) optree. Die belangrikste ysteroksiede is:


Ysteroksiede speel 'n belangrike rol in die geochemie en in die navorsing van paleomagnetisme. Daar is heelparty minerale wat ysteroksiede is, bv.:


</doc>
<doc id="124128" url="https://af.wikipedia.org/wiki?curid=124128" title="Wüstiet">
Wüstiet

Wüstiet is 'n mineraal met formule . Dit is vernoem na die Duitse geoloog en paleontoloog Ewald Wüst (1875-1934).

As mineraal is dit taamlik seldsaam. Dit word in bepaalde meteoriete aangetref of anders het die mens dit meesal veroorsaak, byvoorbeeld in slakke. 

Die ideale -struktuur is die haliet-struktuur (NaCl), maar dit is, altans onder drukke <10 GPa nie stabiel nie, . Onder 576 °C is dit ook 'n metastabiele fase wat ekssolusie (fase-uitskeiding) kan ondergaan in Fe en magnetiet.

Wüstiet wat as mineraal aangetref word, is nie-stoigiometriese en bevat daarom nie net -ione is sy rooster nie. (Wat bo 576 °C stabiel word is pleks van ). Die mineraal het 'n ingewikkelde defek-ordening. Die suurstofatome vorm 'n kubiese digpakking en soos in die geval van maghemiet is daar oktaëderholtes [ ]; en tetraëderholtes ( ) gevul. Indien leë holtes (defekte) met □ genoteer word kan die struktuur weergegee word as [□]() waar 0.04<x<0,12 en 2,0<(x+t)/t<4,5 Merk op dat in ideale NaCl-struktuur alle oktaëderholtes alleenlik en geen van die tetraëderholtes gevul is nie. 
Watter ordening dit presies het hang af van die samestelling en die temperatuurgeskiedenis omdat daar korte-afstandsordening kan optree (klustering). 


</doc>
<doc id="124129" url="https://af.wikipedia.org/wiki?curid=124129" title="Alboransee">
Alboransee

Die Alboransee (Arabies: بحر البوران, Latyns: "Mare Ibericum", Spaans: "Mar de Alborán") is 'n see van die Middellandse See tussen die Iberiese Skiereiland in die noorde, Noord-Afrika in die suide en die Straat van Gibraltar in die weste. Die see grens in die noorde aan Spanje en in die suide aan Marokko. In die weste is die Britse oorsese gebied Gibraltar en in die suide die Spaanse gebiede Ceuta en Melilla geleë. Die see is genoem ná die eiland Alborán in die middel van die see.


</doc>
<doc id="124130" url="https://af.wikipedia.org/wiki?curid=124130" title="Alpha Librae">
Alpha Librae

Alpha Librae (α Librae, afgekort as Alpha Lib of α Lib) is ’n dubbelster en ondanks die "alpha" in sy naam die tweede helderste ster in die sterrebeeld Weegskaal (Libra). Die twee komponente word α¹ Librae en α² Librae genoem. Die stelsel se tradisionele naam is Zubenelgenubi, hoewel die Internasionale Astronomiese Unie dié naam net vir α² Librae gebruik.

Die komponent α² Librae is 0,33 grade van die sonnebaan af en kan dus maklik deur die Maan en soms deur die planete verduister word. Die volgende verduistering deur ’n planeet is op 10 November 2052 deur Mercurius.

Alpha Librae is sowat 77 ligjare van die Son af. Die twee helderste komponente vorm ’n dubbelster; die helderste komponent, α Librae, is self ’n spektroskopiese dubbelster. Die ander komponent, α Librae, is sowat 5 400 AE van die primêre stelsel af. Dit is ook ’n spektroskopiese dubbelster met ’n wentelperiode van 5 870 dae en ’n hoekskeiding van 0,383 boogsekondes, wat gelyk is aan sowat 10 AE. Die stelsel kan ’n vyfde komponent hê: die ster KU Librae sowat 3,3 ligjare weg. Dit is naby genoeg om deur swaartekrag aan die ander sterre verbind te wees, maar sy metaalinhoud verskil aansienlik.

Die stelsel se helderste komponent is ’n wit ster met ’n sterreklassifikasie van A3 en ’n skynbare magnitude van 2,8. Sy metgesel is ’n tipe F4-ster met ’n skynbare magnitude van 5,2. Hulle is moontlik deel van ’n groep sterre wat saam deur die ruimte beweeg en sowat 200 miljoen jaar gelede ’n gemeenskaplike oorsprong gehad het.

Die ster se Bayer-naam is "Alpha Librae" en sy Flamsteed-naam "8 Librae". Die tradisionele naam, "Zubenelgenubi", kom van die Arabiese ّالزُبَانَى الجَنُوبِي "al-zubānā al-janūbiyy", "die suidelike poot", wat gebruik is voordat die Weegskaal as ’n sterrebeeld apart van die Skerpioen erken is. 

In 2016 het die Internasionale Astronomiese Unie se sternaamwerkgroep (WGSN) die naam "Zubenelgenubi" vir die ster α² Librae goedgekeur omdat hulle eiename aan individuele sterre toegeken het eerder as aan stergroepe. 



</doc>
<doc id="124132" url="https://af.wikipedia.org/wiki?curid=124132" title="Baleariese See">
Baleariese See

Die Baleariese See (Katalaans en Spaans: "Mar Balear") of Iberiese See is 'n see van die Middellandse See tussen die Baleariese Eilande in die suide en Spanje in die noordweste. Die see grens in die noorde aan Katalonië, in die weste aan Valencia, in die suide aan Formentera en in die suidweste aan Majorka en Minorka.

Belangrikste nedersettings aan die see is Barcelona, Ibiza-stad, Palma en Valencia.


</doc>
<doc id="124134" url="https://af.wikipedia.org/wiki?curid=124134" title="Zubeneschamali">
Zubeneschamali

Zubeneschamali (ook bekend as Beta Librae of β Lib) is ondanks die Bayer-aanwysing "beta" die helderste ster in die sterrebeeld Weegskaal (Libra). Volgens parallaksmetings is dit sowat 185 ligjare van die Son af.

Die ster se skynbare magnitude is 2,6. Volgens Eratosthenes van Sirene (276 tot 273 v.C.) was Zubeneschamali helderder as Antares (Alpha Scorpii). Ptolemaeus het 350 jaar later gesê dit was net so helder soos Antares. Dié afwyking kan wees omdat Antares helderder geword het, maar dit is nie seker nie. Dit kon ook veroorsaak gewees het deurdat Zubeneschamali ’n veranderlike ster is, met ’n hedendaagse veranderlikheid van 0,03 magnitude.

Volgens die eienskappe van sy spektrum het Zubeneschamali ’n sterreklassifikasie van B8 V, wat dit ’n B-tipe hoofreeksster maak. Dit is sowat 130 keer helderder as die Son en het ’n effektiewe temperatuur van , dubbel die Son s'n. Dié hoë temperatuur produseer lig met ’n eenvoudige spektrum en maak dit ideaal om die interstellêre gas en stof tussen die Aarde en die ster te ondersoek. Soos baie sterre van sy soort roteer Zubeneschamali baie vinnig, meer as 100 keer so vinnig as die Son, teen sowat . Sy radius is sowat 4,9 keer dié van die Son. Hierdie soort swaar ster wat waterstoffusie ondergaan, lyk dikwels blouwit en moderne waarnemers sien dit óf as blou óf as wit, maar vroeëre waarnemers het Zubeneschamali dikwels beskryf as die enigste ster wat met die blote oog groen lyk. Daar is geen aanvaarbare verduideliking vir waarom dit vir sommige waarnemers groen lyk nie.

Die klein periodieke wisseling in die helderheid van Zubeneschamali dui op die moontlike teenwoordigheid van ’n metgesel-ster wat nie regstreeks van die Aarde af gesien kan word nie. Dit word egter as ’n enkelster geklassifiseer.

Die ster se Bayer-naam is "Beta Librae" en sy Flamsteed-naam "27 Librae". Die tradisionele naam is "Zubeneschamali", soms gespel Zuben Eschamali, Zuben el Chamali, Zubenesch of Zubenelg. Dit kom van die Arabiese ّالزُبَانَى الشَمَالِي "al-zubānā al-šamāliyy", "die noordelike klou", uit die dae toe die Weegskaal beskou is as die kloue van die Skerpioen. 

In 2016 het die Internasionale Astronomiese Unie se sternaamwerkgroep (WGSN) die naam "Zubeneschamali" vir die ster goedgekeur. 

\end{align}</math></ref>



</doc>
<doc id="124137" url="https://af.wikipedia.org/wiki?curid=124137" title="Bunseniet">
Bunseniet

Bunseniet is 'n mineraal met formule NiO. Dit is genoem na Robert Wilhelm Eberhard Bunsen (1811 - 1899).

In Suid-Afrika word dit in die Bon Accord-nikkelafsetting by Barberton (Mpumalanga) en in die Morokweng-krater naby Vryburg in Noordwes aangetref.


</doc>
<doc id="124138" url="https://af.wikipedia.org/wiki?curid=124138" title="Bon Accord-nikkelafsetting">
Bon Accord-nikkelafsetting

Die Bon Accord-nikkelafsetting is naby Barberton in Mpumalanga geleë. Dit is 'n klein afsetting van nikkelhoudende minerale (6 x 3 x 0,3 m). Daar kan twee verskillende afsettings onderskei word, 'n sulfidiese en 'n geöksideerde een. 

Daar word ook 'n paar PGE-minerale soos stibiopaladiet, ungaviet, genkiniet en platarsiet aangetref. Dit is die tipeligging vir 'n paar minerale:



</doc>
<doc id="124140" url="https://af.wikipedia.org/wiki?curid=124140" title="Bonaccordiet">
Bonaccordiet

Bonaccordiet is 'n seldsame nikkelhoudende mineraal met formule . Dit word in sy tipeligging, die Bon Accord-nikkelafsetting naby Barberton in Mpumalanga, aangetref.

Dit is die nikkelweergawe van ludwigiet waarin amper alle magnesium deur nikkel vervang is. Die Fe-weergawe word "vonseniet" genoem.


</doc>
<doc id="124142" url="https://af.wikipedia.org/wiki?curid=124142" title="Cooperiet">
Cooperiet

Cooperiet is 'n mineraal met formule PtS, wat na R.A. Cooper van Suid-Afrika genoem is, wie die mineraal se eerste beskrywing gegee het. Dit is 'n platinumerts en een van die PGE-minerale. Dit word in Suid-Afrika op heelparty plekke aangetref, soos in die Bosveldstollingskompleks.

Cooperiet se struktuur is tetragonaal en dit is die argetipe van die strukturbericht-klassifikasie se B17-struktuur. Die platinumatome is omring deur 'n vierkant van swawelatome en die swawelatome is deur 'n tetraëder van platinumatome omring. Die struktuur kan beskou word as 'n vervormde weergawe van die CsCl-struktuur (B2). Die rooster bevat taamlik oop kanale. Die struktuur word meestal met 'm klein primitief-tetragonale sel beskryf, maar daar is swak superrefleksies wat aangee dat die eenheidsel twee keer so groot is en liggaamgesentreer-tetragonaal. Die kristalle vertoon ook 'n tekort aan swawel. (). 


</doc>
<doc id="124143" url="https://af.wikipedia.org/wiki?curid=124143" title="Braggiet">
Braggiet

Braggiet is 'n PGE-mineraal met formule . Dit is een van die belangrikste platinumertse. 

Die mineraal is na Sir William Henry Bragg (1862-1942) en sy seun Sir William Lawrence Bragg (1890 - 1971) genoem. Hulle is die uitvinders van die X-straal diffraksie en hierdie mineraal was die eerste een wat met hierdie nuwe tegniek ontdek is. 

Navorsing aan die minerale van die PtS-PdS-NiS fasediagram het aangetoon dat altwee cooperiet en braggiet -wat 'n anderse struktuur het- ontstaan uit magmatiese smelte bo 1000 °C, terwyl vysotskiet by laer tempereature ontstaan. Braggiet en vysotskiet is nogtans wel isostruktureel. Die natuurlike mineraal braggiet bevat altyd nikkel. Natuurlike braggiet ontstaan uit 'n smelt wat gewoonlik nikkelryk is. Sintetiese braggiet sonder nikkel kan egter wel vervaardig word en dit is stabiel. 


</doc>
<doc id="124145" url="https://af.wikipedia.org/wiki?curid=124145" title="Nakajima Ki-43">
Nakajima Ki-43

Die Nakajima Ki-43 Hayabusa is 'n enkelsitplek, enkelmotorige vegvliegtuig wat deur die Keiserlike Japannese Leër gebruik is tydens die Tweede Wêreldoorlog. Hierdie vliegtuig is ontwikkel uit 'n behoefte van die Japannese Leër vir 'n vegvliegtuig met 'n intrekbare onderstel om die "Nakajima Ki-27" te vervang. Die ontwerptema was weereens beweegbaarheid en minimum gewig dus was daar geen pantser vir die vlieënier, geen selfseëlende tenks en geen elektriese aansitter nie. Die toetsvlugte in 1939 was egter teleurstellend en ontwikkeling is gestaak tot 1941. Hierna is "combat" klappe aan die vlerke gevoeg en die vliegtuig het 'n kleiner draaisirkel gehad as die Mitsubishi A6M Zero. Die vliegtuig kon nou met die beste van die Geallieerdes meeding, en word in Junie 1941 suksesvol in diens gestel.

Baie van Japan se bobaasvlieëniers het hulle oorwinnings in dié vliegtuig behaal. Nadat nuwe Geallieerde vliegtuie tot die gevegte toegetree het, is pantser en selfseëlende tenks toegevoeg aan die "Nakajima Ki-43". Die motor is ook vervang met 'n kragtiger een en die vlerkpunte is meer reghoekig gemaak. Hierdie model is die Mk-II genoem.

Die "Nakajima Ki-43" was die duur van die hele oorlog deur in aksie in die Stille Oseaan en in die laaste dae gehelp om Tokio te verdedig asook vir Kamikaze missies gebruik. Daar is 6 000 eenhede van die vliegtuig gebou. Dit verteenwoordig die meeste eenhede gebruik van enige vliegtuig deur die Japannese Leër. Slegs die "Zero" was meer in getalle, vir gebruik deur die Japannese Vloot.

Die Franse Lugmag het van die vliegtuie gebruik in die Indo-Chinese oorlog. Die Geallieerdes se naam vir die vliegtuig was die "Oscar".




</doc>
<doc id="124146" url="https://af.wikipedia.org/wiki?curid=124146" title="Die seekoei William">
Die seekoei William

William is die bynaam van 'n beeldjie van 'n seekoei in faience ('n soort keramiek) uit Antieke Egipte. Dit is die informele gelukbringer van die Metropolitan Museum of Art in New York.

Die beeldjie stel 'n seekoei voor en is van Egiptiese faience, 'n keramiek materiaal van halfedelsteen, gemaak. Dit is voorsien van blougroen emalje, met 'n lengte van 20 cm, 7,5 cm hoog en 11,2 cm breed. Die liggaam is met rivierplante soos die blou lotus geverf, wat die natuurlike habitat van dié diere simboliseer.

Die faience-seekoei is in Mei 1910 in die graf van Senbi II ("Steward Senbi") in Meir in Egipte gevind. Die Antieke Egiptiese graf dateer uit die 12de Dinastie van Egipte (circa 1961 – 1878 v.C.), tydens die bewind van Senoesret I tot Senoesret II. Die beeldjie is in 1917 deur Edward S. Harkness saam met nog enkele ander beeldjies uit dieselfde graf aan die museum geskenk.

Hierdie klein beeldjie in Egiptiese faience is gewild, nie net as gevolg van sy voorkoms nie, maar ook omdat sy kenmerkende eienskappe baie van die belangrikste fasette van handwerkproduksie in Antieke Egipte uit daardie tyd illustreer.

In die begin van die 20ste eeu besit kaptein H.M. Raleigh en sy familie 'n foto van die seekoei en begin na hom as William te verwys. Raleigh publiseer op 18 Maart 1931 'n artikel oor die seekoei in die tydskrif Punch, waarin hy geskryf het: ""He is described on the back of the frame as "Hippopotamus with Lotus Flowers, Buds and Leaves, XII Dynasty (about 1950 B.C.), Series VII, Number i, Egyptian Faience;" but to us he is simply William."" Die artikel is in Junie 1931 in die "Metropolitan Museum of Art Bulletin" gepubliseer en die naam het gebly. In 1936 het "the Met" 'n boek gepubliseer met die titel "William and his Friends: A Group of Notable Creatures in the Metropolitan Museum of Art". Sedertdien het William in sommige museumlogo's en -artikels vir beide kinders en volwassenes verskyn. "The Met" begin vir die eerste keer met die verkoop van reproduksies van William in die 1950's, wat deesdae deur M. Hart Pottery vervaardig word.


</doc>
<doc id="124148" url="https://af.wikipedia.org/wiki?curid=124148" title="Alpha Ophiuchi">
Alpha Ophiuchi

Alpha Ophiuchi (α Ophiuchi, afgekort as Alpha Oph of α Oph), ook bekend as Rasalhague, is ’n dubbelster en die helderste ster in die sterrebeeld Slangdraer (Ophiuchus).

Alpha Ophiuchi is ’n dubbelsterstelsel met ’n wentelperiode van sowat 8,62 jaar. Die primêre komponent, Alpha Ophiuchi A, het ’n massa van sowat 2,4 keer die Son s’n en die sekondêre komponent, Alpha Ophiuchi B, ’n massa van 0,85 keer soveel. Die massa van die tweede komponent dui daarop dat dit ’n sterreklassifikasie van K5V tot K7V het: ’n hoofreeksster wat steeds waterstof in sy kern verbrand. Die sterre se periastron, die naaste posisie aan mekaar, was omstreeks 19 April 2012, toe daar ’n hoekskeiding van 50 milliboogsekondes tussen hulle was. Die sterre se gesamentlike skynbare magnitude is 2,08.

Die primêre komponent se sterreklassifikasie van A5 III dui aan dat dit ’n reusester is wat die hoofreeks verlaat en sy waterstofvoorraad uitgeput het. Sy ligsterkte is sowat 25 keer dié van die Son en sy effektiewe temperatuur is 8 000 K, wat dit die tipiese wit skynsel van ’n A-tipe ster gee.

Alpha Ophiuchi A het ’n vinnige rotasiespoed van sowat 240 km s; dit is sowat 88,5% van die rotasietempo waarteen die ster sal uiteenspat. Die gevolglike ewenaarbult is sowat 20% groter as die poolradius, wat die ster ’n ovaal vorm gee. Vanweë dié verwronge vorm is die effektiewe temperatuur by die pole sowat 1 840 K hoër as by die ewenaar. Van die Aarde af kyk ’n mens feitlik reg op die ewenaar vanweë die rotasie-as van die ster wat teen ’n inklinasiehoek van lê.



</doc>
<doc id="124149" url="https://af.wikipedia.org/wiki?curid=124149" title="Cebalrai">
Cebalrai

Cebalrai (ook bekend as Beta Ophiuchi of β Oph) is ’n ster in die sterrebeeld Slangdraer (Ophiuchus). Sy skynbare magnitude is 2,7 en dit is dus redelik maklik met die blote oog sigbaar, selfs in stedelike gebiede. Volgens parallaksmetings is die ster sowat 81,8 ligjare van die Son af.

Cebalrai is ’n reusester met ’n sterreklassifikasie van K2 III. Hoewel sy massa net 13% groter as dié van die Son is, is dit in ’n stadium van sy evolusie waar die atmosfeer tot 12 keer die grootte van die Son s’n uitgesit het en sy ligsterkte tot 63 keer dié van die Son. Sy oppervlaktemperatuur is redelik koel, sowat 4 467 K, wat dit die oranje kleur van ’n K-tipe ster gee. Nes by sommige ander K-tipe reuse wissel Cebalrai se helderheid effens, met sowat 0,02 magnitude.

Die ster is lid van die Melkweg se dunskyfsterre; dit is in ’n wentelbaan met ’n lae eksentrisiteit wat dit neem van 27 300 tot 30 900 ligjare van die galaktiese sentrum af, en van 620 ligjare bo tot dieselfde afstand onder die galaktiese vlak.

Wisselings in sy radiale snelheid, met ’n tydperk van 142 dae, dui op die moontlikheid van ’n eksoplaneet wat om Cebalrai wentel. Tot dusver is geen planeet ontdek nie; periodieke radiale pulserings wat deur intrinsieke sterveranderlikheid veroorsaak word, kan die rede vir die waargenome wisselings wees.

Die ster se Bayer-naam is "Beta Ophiuchi" en sy Flamsteed-naam "60 Ophiuchi". Die tradisionele naam, "Cebalrai", kom van die Arabiese كلب الراعي "kalb al-rā‘ī", "die veewagter se hond".. 

In 2016 het die Internasionale Astronomiese Unie se sternaamwerkgroep (WGSN) die naam "Cebalrai" vir die ster goedgekeur. 



</doc>
<doc id="124150" url="https://af.wikipedia.org/wiki?curid=124150" title="Gety">
Gety

Getye is die styging en daling van seevlakke wat deur verskeie faktore soos die swaartekraginvloed van die son en maan veroorsaak word. Ander faktore wat dit beïnvloed, is die rotasie van die aarde, die afstand van die ewenaar af, die waterdiepte en die vorm van die landmassa. Die afnemende gety ná hoogwater word ook eb genoem en die toenemende gety ná laagwater is bekend as vloed.

Wanneer die son en maan in een lyn lê en mekaar se aantrekkingskrag versterk, is hoogwater hoër as gewoonlik en laagwater laer; dan word van springgety gepraat. As hulle mekaar se aantrekkingskrag verswak, is hoogwater laer en laagwater hoër as gewoonlik; dit word dooigety genoem.

Plekke kan daagliks enkel-, dubbel- of gemengde getye ondervind. Die waterstand word nie net deur getye bepaal nie, maar ook deur weersomstandighede soos lugdruk en wind.

Getyverskynsels is ook nie tot oseane beperk nie, maar kan in enige stelsel voorkom waar ’n swaartekragveld in tyd en ruimte wisselings ondergaan. Die soliede deel van die aarde word byvoorbeeld ook deur getye beïnvloed, maar dit is nie so opmerklik as watergetye nie.

Die enigste hemelliggame wat getye beïnvloed, is die maan en son; planete het byvoorbeeld feitlik geen invloed nie. 

Twee kragte is in werking met betrekking tot die wentelbane van die aarde en byvoorbeeld die maan: die middelpuntvliedende krag van die aarde en die aantrekkingskrag van die maan. Die eerste krag word veroorsaak deur die feit dat die aarde en die maan om ’n gemeenskaplike massamiddelpunt draai; die draaiing van die aarde om dié punt ontwikkel ’n middelpuntvliedende krag wat eweredig oor die hele aarde versprei is en dus nie die vorm van die aarde of water beïnvloed nie. Die maan se aantrekkingskrag is in ’n teenoorgestelde rigting en is omgekeerd eweredig met die kwadraat van die afstand tussen die twee liggame.

Dié twee kragte lei tot ’n getyverwekkende kragveld wat algaande oor die aardbol verskuif in dieselfde rigting as waarin die maan beweeg. Omdat die maan se omwentelingstyd verskil van die aarde se rotasietyd, duur die daaglikse getyperiode 24 uur 50 minute. In dié tydperk ondervind die meeste plekke op aarde twee keer hoogwater en twee keer laagwater (’n dubbeldaaglikse gety). By breedteliggings hoër as 62º kom net ’n enkeldaaglikse gety voor. 

Die totale getykrag word veroorsaak deur die maan en die son. Die getykrag is omgekeerd eweredig met die derde mag van die afstand en reg eweredig met die massa van die aantrekkende liggaam. Die getykrag van die maan is dus sowat twee keer so groot as dié van die son, soos uit die ondergaande berekening blyk.

Die getykrag is die gevolg van die verskil tussen die middelpuntsoekende krag en die aantrekkingskrag op ’n willekeurige punt van ’n planeet. Twee voorwerpe, 1 en 2, met massas ' en ', en ’n onderlinge afstand ' (van middelpunt tot middelpunt), draai om hul gemeenskaplike massamiddelpunt. Hierby is die onderlinge aantrekkingskrag ' gelyk aan die middelpuntsoekende krag wat nodig is om albei voorwerpe in ’n sirkelbaan om hul massamiddelpunt te hou. Dus:

waarin die gravitasiekonstante van Newton is.

Vir die berekening van die getykrag wat voorwerp 2 op voorwerp 1 uitoefen, is nie die totale aantrekkingskrag ' van belang nie, maar juis die verskille in die aantrekkingskrag van voorwerp 2 op verskillende plekke op voorwerp 1. Daardeur is ook nie die totale massa ' van voorwerp 1 van belang nie, maar slegs die straal '. In sommige ouer, veral Engelse, geskrifte word dikwels vir elke punt op of in voorwerp 1 die krag op "unit mass" (1 kg) bereken. Daarmee word die waarde van die krag numeries net so groot soos die versnelling ' van die krag op daardie punt. In plaas daarvan kan natuurlik eenvoudig ook die versnelling vir elke punt op of in voorwerp 1 bereken word.

Op punt ', op die oppervlak van voorwerp 1 met ’n straal ' wat die naaste aan voorwerp 2 lê, is die versnelling van die aantrekkingskrag deur voorwerp 2 groter omdat die afstand tot voorwerp 2 daar kleiner is (') as die afstand tussen die middelpunte van die twee voorwerpe ('). Die middelpuntsoekende versnelling is egter oral op voorwerp 1 ewe groot. Dit lei op punt ' tot ’n netto versnelling ten opsigte van die middelpunt van voorwerp 1: die versnelling ' van die getykrag :

Aangesien die straal ' van voorwerp 1 hier baie kleiner is as die afstand ' tussen die twee voorwerpe, kan ’n mens dit stel dat

en

Met hierdie vereenvoudiging is die netto versnelling op punt ten opsigte van die middelpunt van voorwerp 1 dan:

In die punt op voorwerp 1 wat die verste van voorwerp 2 verwyder is, is dit presies andersom: hier is die versnelling van die aantrekkingskrag juis kleiner as die middelpuntsoekende versnelling. Op dieselfde manier bereken, lewer dit nogmaals die bogenoemde netto versnelling op, net in die teenoorgestelde rigting. Oor die totale deursnee van voorwerp 1, gemeet in die rigting van voorwerp 2, is die verskil in versnelling dan:

Vir die effek van die maan op die aarde, met
gee dat die versnelling van die aantrekkingskrag deur die maan, gemeet in die nadir, 2,2022 • 10 m s kleiner is as dié gemeet in die senit. Ter vergelyking: die versnelling van die swaartekrag is 9,81 m s.

Vir die effek van die son op die aarde, met
is die waarde 1,011 • 10 m s. Dit is 0,46 keer so groot as die effek van die maan.

Wanneer die aarde, maan en son in ’n reguit lyn lê, dus met vol- en donkermaan, werk die drie liggame se kragte saam en is hoogwater hoër as gewoonlik en laagwater laer. Dit word springgety genoem. Tydens die eerste en laaste kwartier is daar ’n dooigety: dan is die hoogwater laer en die laagwater hoër as gewoonlik.

Nie net die water in die oseane word deur die getykrag beïnvloed nie, maar vanweë die vervormbaarheid van die aardkors en aardmantel, ook die aarde self. Dié getye is nie so opmerklik as die watergetye nie, maar wel meetbaar (in die orde van enkele desimeters). 

As gevolg van GPS en die gevolglike behoefte aan die noukeurige beskrywing van die aarde se presiese vorm, is daar die afgelope tyd ook baie geodetiese navorsing gedoen wat gelei het tot ’n groter kennis van die aardkors se getye.

Omdat die getye wrywing veroorsaak, word die draaiing van die aarde om sy as al hoe stadiger en die dae dus al hoe langer. By die maan het dit al daartoe gelei dat sy rotasie om sy eie as so vertraag is dat dit net so vinnig is as sy wentelspoed om die aarde; daarom sien ons van die aarde af altyd dieselfde kant van die maan. Dit word sinchroniese rotasie genoem.
Omdat die aarde al hoe stadiger draai, beweeg die maan ook al hoe verder van ons planeet af.




</doc>
<doc id="124151" url="https://af.wikipedia.org/wiki?curid=124151" title="John Dunn">
John Dunn

John Robert Dunn (1833/34 – 5 Augustus 1895) was 'n Natalse setlaar, jagter en diplomaat van Skotse afkoms. Hy is in 1833 of 1834 in Port Elizabeth of Port Natal gebore, en het hy sy kinderjare in Port Natal / Durban deurgebring. Hy is as tiener weesgelaat, en het in naturelledrag op die land naby die Tugelarivier geleef. Sy vertroudheid met die Zoeloe-taal en gebruike het sy toenemende invloed onder Zoeloeprinse gefasiliteer. Daarbenewens was hy in staat om verskeie geleenthede vir handel te identifiseer en te benut. Hy het koloniale sowel as Zoeloe-belange verteenwoordig, en het 'n mate van invloed en mag verkry toe Cetshwayo die Zoeloekoning geword het. Hy het as Catshwayo se sekretaris en diplomatieke adviseur opgetree en is beloon met hoofmanskap, land, vee en twee Zoeloemaagde. In die aanloop tot die Anglo-Zoeloeoorlog het die Britte hom, op dieselfde tyd as Cetshwayo, voor 'n ultimatum gestel. Hy moes enige posisie van neutraliteit versaak en het die Britse kant gekies. Na afloop van die oorlog is hy grond in 'n buffersone tussen die kolonie en Zoeloeland toegeken. Benewens sy eerste vrou, Catherine, het hy baie Zoeloevroue geneem en het 'n groot Christen-nageslag nagelaat toe op 60 of 61 jaar oorlede is.

Dunn se geboorteplek word betwis, en hy is in 1833 of 1834 in Port Elizabeth of Port Natal gebore. Hy was die seun van Robert Dunn, 'n Skot en inwoner van Port Elizabeth wat een van die vroeë setlaars van Port Natal was. Aan sy ma se kant was hy die kleinseun van Alexander Biggar. Robert Dunn het as 'n handelaar gewerk en het grond by Sea View besit, en sukses behaal met die handel in velle en ivoor.

Dunn het sy ouers vroeg aan die dood afgestaan. Toe hy 14 was, is sy pa deur 'n olifant doodgetrap, en sy ma Anne is drie jaar later oorlede. Die jong Dunn het 'n lewe gemaak deur vir transportryers en jagters te werk. As voortreflike skut met 'n voorliefde vir jag het hy dikwels die Tugelarivier na Zoeloeland oorgesteek. Hy het geleer om vlot Zoeloe te praat en het hom met die plaaslike stamkapteins bevriend. In 1853 het hy homself die wanbetaling van 'n transport vir die Transvaal op die hals gehaal, weens sy minderjarigheid en gebrek aan 'n kontrak, en het ontgogeld in Zoeloeland rondgeswerwe, waar hy uiteindelik met die Natalse agent, kaptein Joshua Walmsley, paaie gekruis het. Saam met Walmsley het hy na Natal teruggekeer en het tot 1856 as sy tolk opgetree.

In 1856 het die Zoeloeprins Mbuyasi voor sy broer Cetshwayo se getalleoormag te staan gekom, en het vir Walmsley versoek om hulp te verleen, wat egter geweier is. Dunn is in stede gestuur om vredesterme tussen die twee strydende Zoeloebroers te beding, wat egter misluk het. Met 'n klein mag van die Naturelle-Polisie, het Dunn die Zoeloekoning Mpande se seun Mbuyasi ondersteun in sy bloedige stryd om suksessie teen die koning se oudste seun Cetshwayo. Op 2 Desember 1856 is Mbuyazi se magte by die Slag van Ndondakusuka verslaan, en is hy ook gedood, sodat Dunn en ander wit setlaars genoop was om na Natal te vlug. Na die veldslag het Cetshwayo ook met twee Engelse handelaars slaags geraak en 1 000 stuks vee by hulle afgeneem. Gevolglik het Dunn se betrokkenheid by hierdie konflik hom ook in onguns by Natal se wit setlaars gebring, sodat Dunn op eie houtjie die Tugela weer oorgesteek het, om die oorwinnaar Cetshwayo te vra of hy die handelaars se beeste sou teruggee. Cetshwayo het ingestem en het ook gevra dat Dunn sy adviseur word in sake met die Britte. Die beeste is teruggelewer en Dunn het sy aanstelling in Natal afgestaan om hom in Junie/Julie 1857 in Zoeloeland te vestig, waar hy by oNgoye aan die kus van suid-Zoeloeland land toegestaan is.

Deur aanwending van sy land, Zoeloe-huwelike en die uithuur van sy beeste, het Dunn 'n netwerk van kliënte en kontakte langs die Zoeloelandse kus gevestig wat hom in staat gestel het om die streek se rykdom te ontgin. Tydens die 1860s was hy betrokke by invoer van vuurwapens na Zoeloeland. Kuslangs is beeste ook via Lourenço Marques vir vuurwapens geruil, benewens die migrasie van Tsonga-werkers uit Lourenço Marques na Natal vir landbouontwikkeling. In 1874 is hy deur Theophilus Shepstone aangestel as Beskermer van Immigrante vir Zoeloeland. Jagtogte het 'n verdere belangrike besigheids-inkomste aan Dunn verskaf. Deur sy Zoeloe-onderdane te organiseer as jagters, gidse en portiers, is ivoor, huide en velle suksesvol bekom totdat wild teen 1880 skaars geword het in Zoeloeland.

Op 18 Oktober 1872 is koning Mpande op die ouderdom van 74 oorlede en het Cetshwayo hom opgevolg. Dunn se status en invloed het ooreenkomstig toegeneem, en hy het byna al Cetshwayo se buitelandse korrespondensie behartig. Alhoewel Mpande en Cetshwayo dusver daarin geslaag het om aansprake deur die Boere en Britte op hul grondgebied af te weer, is Dunn in die aanloop tot die Anglo-Zoeloeoorlog van 1879 gedwing om kant te kies, en hy het hom by die Britte geskaar.

Op 11 Januarie 1879 het Britse troepe die Tugelarivier naby Fort Pearson oorgesteek om Cetshwayo voor die ultimatum te stel dat hy, ondermeer, sy Zoeloe-weermag moes ontbind en die oudersdomsgroep-stelsel binne twintig dae moes afskaf, wat hy nie kon of wou aanvaar nie. Dunn het die Zoeloe-indoenas na Fort Pearson begelei om Bulwer se ultimatum aan Cetshwayo in ontvangs te neem. In vrees vir sy lewe het hy egter nie die ultimatum aan Cetshwayo gelewer nie, maar na Emangete teruggetrek in 'n poging om neutraal te bly in die komende konflik. Met die Britte nou oorgehaal tot oorlog, is Dunn deur Lord Chelmsford oortuig om aan die Britse kant deel te neem, en is bevel oor die intelligensie-afdeling gegee. Hy en sy verkenners het uitstekende diens aan die Britse magte gelewer en deelgeneem aan die Slag van Gingindlovu en aan die ontsetting van Eshowe. Na die Zoeloes se vroeë sukses by die Slag van Isandlwana, waar 'n klinkende oorwinning oor die Britte behaal is, is hulle egter verslaan met die Slag van Ulundi, wat uiteindelik uitgeloop het op die gevangeneming van Cetshwayo.

Op 1 September 1879 is Zoeloeland geannekseer en by Natal geïnkorporeer. In die Ulundi-Skikking van 1879, was die grootste stuk land in die onderverdeling van Zoeloeland onder 13 streeksregeerders vir Dunn beskore. Sy gebied was ook die naaste aan Durban geleë, sodat hy effektief aangestel is oor 'n buffersone tussen die Britse en minder lojale regeerders. Hierdie onderverdelings sou van krag bly totdat Cetshwayo in Januarie 1883 uit ballingskap teruggekeer het. Toe is die dertien hoofmanne afgesit. Dunn is van sy gesag en inkomste ontneem, en is ingesluit in 'n groot reserwe onder beheer van die Britse Kommandeur, sir Garnet Wolseley.

Alhoewel hy reeds met Catherine Pierce - dogter van 'n wit setlaarvader, en Kaapse Maleiermoeder - getroud was, het hy in sy leeftyd 'n totaal van 48 Zoeloevroue geneem, tot Catherine se ontsteltenis. Benewens die twee vroue wat Cetshwayo hom vir skenking van twee vuurwapens toegeken het, het hy die Zoeloe-gebruik van lobola gevolg en teen betaling van nege tot vyftien beeste elk 'n verdere ses-en-veertig vroue geneem. Die Zoeloevroue was van drie-en-twintig verskillende stamme uit meestal die suidelike en sentrale kusgebiede afkomstig. Almal is volgens die inboorlingseremonies getroud, alhoewel sommige gedoop is nadat hulle die Rooms-Katolieke of Anglikaanse geloof aangeneem het, terwyl al sy kinders as Christene opgevoed is en 'n mate van skoolonderwys ontvang het.

Dunn se huishoudings is in die vorm van tradisionele Zoeloekrale opgerig. Sy huis in westerse styl het in die middel gestaan met aparte byekorfhutte vir sy vroue, soldate, bediendes en Zoeloe-besoekers, benewens die beestekrale, stalle en graanputte wat alles met 'n doringheining omspan is. Hy het krale te Mangete, Emoyeni en oNgoye onderhou, met vroue by elkeen. Hy het etlike vroue verban wanneer hulle sy huishoudelike reëls verbreek het, en het minstens twee vir owerspel terreggestel. Sy vroue en kinders is nie toegelaat om sosiaal met sy wit gaste te verkeer nie, en sy gekleurde kinders is van enige ernstige interaksie met hul swart sibbe ontmoedig.

John Dunn is op 5 Augustus 1895 aan edeem (d.i. watersug) en 'n hartkwaal oorlede en is te Emoyeni in Natal begrawe, nadat hy in 48 huwelike getree het, waaruit 117 kinders gebore is. Hy is oorlewe deur 23 vroue insluitend Catherine, benewens 33 seuns en 46 dogters. Catherine is in 1905 op die ouderdom van 67 oorlede. Al Dunn se afhanklikes is op 'n reserwe van 40 km² naby die Tugelarivier gevestig. Hul landeienaarskap is deur die "John Dunn Land Distribution Acts" van 1902 en 1935 bevestig. Dit was egter eers teen 1974, in die apartheidsjare en 84 jaar na John Dunn se oorlye, dat die Dunn-familie titelaktes vir Dunnsland, d.i. Mangete and Emoyeni, kon bekom. Hierdie proses, gekompliseer deur die destydse rassewetgewing, is deur Daniel Dunn, die agterkleinseun van John, en destydse voorsitter van die "Dunn's Descendants Association" aangevoer. Vanaf 1971 het 'n aanliggende Zoeloekaptein egter op die 68 plase begin aanspraak maak. Die situasie het vanaf 1996 geëskaleer toe hoofman Nkosi Mathaba begin het om sy Macambini-stamlede op die Dunnplase te vestig, en sowat 2 000 plakkers hulle op die suikerrietplantasies tuisgemaak het. In 2004, na 'n hofstryd van 8 jaar, is die land aan die Dunn-familie herstel, van wie byna 1 000 steeds op die plase woonagtig was.


</doc>
<doc id="124155" url="https://af.wikipedia.org/wiki?curid=124155" title="Nakajima Ki-27">
Nakajima Ki-27

Die Nakajima Ki-27 is 'n enkelsitplek, enkelmotorige vegvliegtuig wat deur die Keiserlike Japannese Leër gebruik is tydens die Tweede Wêreldoorlog. Hierdie vliegtuig was ontwikkel vanaf 'n privaat metaalvliegtuigontwerp, genaamd die PE, deur "Nakajima" in 1935. Toe die Japannese Leër 'n tender uitreik vir 'n gevorderde vegvliegtuig het "Nakajima" die PE se ontwerp verander en as die Ki-27 ingedien. Die prototipe het sy nooiensvlug in Oktober 1936 voltooi. Die vliegtuig was in diens gestel deur die Japannese Leër na vergelykende toetse met ander prototipes. Dit was die Japannese Leër se eerste monovlerk vegvliegtuig alhoewel die wiele nie kon intrek nie. Daar was ook 'n gly ski in stede van 'n stertwiel, geen beskerming vir die vlieënier nie en het ook nie oor selfseëlende brandstoftenks beskik nie. Dit het ook nie oor 'n selfaansitter beskik nie. Al die dinge het wel die vliegtuig lig en beweeglik gemaak. Die Geallieerdes se kodenaam vir die vliegtuig was "Nate".

Die vliegtuig was die eerste keer in aksie in China in 1938 en het die lugruim beheer teen die "Polikarpof I-16" vliegtuie. Hulle het ook deel geneem aan die invalle in Burma, Maleisië en die Filippyne. Met die uitbreek van die Stille Oseaan-oorlog het die vliegtuig sukses behaal maar is later oordonder deur die nuwe geslag Geallieerde vegvliegtuie. In 1943 was hulle onttrek van die Japannese middelland en gebruik in Mantsjoerye tot aan die einde van die oorlog. Party was gebruik vir opleiding en ander gebruik as Kamikaze vliegtuie.




</doc>
<doc id="124156" url="https://af.wikipedia.org/wiki?curid=124156" title="Morowe">
Morowe

Morowe is 'n Swart nedersetting noord van Polokwane, in die Limpopoprovinsie van Suid-Afrika.



</doc>
<doc id="124157" url="https://af.wikipedia.org/wiki?curid=124157" title="Ntlolane">
Ntlolane

Ntlolane is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124158" url="https://af.wikipedia.org/wiki?curid=124158" title="Naledi, Aganang">
Naledi, Aganang

Naledi is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124159" url="https://af.wikipedia.org/wiki?curid=124159" title="Ngwanallela">
Ngwanallela

Ngwanallela is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124160" url="https://af.wikipedia.org/wiki?curid=124160" title="Nokayamatlala">
Nokayamatlala

Nokayamatlala is 'n klein Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124161" url="https://af.wikipedia.org/wiki?curid=124161" title="Lepotlako">
Lepotlako

Lepotlako is 'n klein Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124162" url="https://af.wikipedia.org/wiki?curid=124162" title="Makgobane">
Makgobane

Makgobane is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124163" url="https://af.wikipedia.org/wiki?curid=124163" title="Madietane">
Madietane

Madietane is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124164" url="https://af.wikipedia.org/wiki?curid=124164" title="Mamehlabe">
Mamehlabe

Mamehlabe is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124165" url="https://af.wikipedia.org/wiki?curid=124165" title="Matlaleng">
Matlaleng

Matlaleng is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124166" url="https://af.wikipedia.org/wiki?curid=124166" title="Mohlajeng">
Mohlajeng

Madietane is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124167" url="https://af.wikipedia.org/wiki?curid=124167" title="Mohlonong">
Mohlonong

Mohlonong is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124168" url="https://af.wikipedia.org/wiki?curid=124168" title="Monotwane">
Monotwane

Monotwane is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124169" url="https://af.wikipedia.org/wiki?curid=124169" title="Leokaneng">
Leokaneng

Leokaneng is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124170" url="https://af.wikipedia.org/wiki?curid=124170" title="Monywaneng">
Monywaneng

Monywaneng is 'n Swart nedersetting wes van Polokwane, in die Limpopoprovinsie van Suid-Afrika.



</doc>
<doc id="124171" url="https://af.wikipedia.org/wiki?curid=124171" title="Cotunniet">
Cotunniet

Cotunniet is 'n loodhoudende mineraal met formule . Dit is genoem na die Italiaanse professor in anatomie, Domenico Cotugno (1736-1822).

Dit kan onder 325 °C uit vulkaniese gasse neerslaan.

Cotunniet het 'n ortorombiese struktuur wat die argetipe van die strukturbericht-klassifikasie se C23-tipe struktuur is. In hierdie struktuur is Pb negevoudig omring deur chlooratome, soos dit ook in matlockiet gevind word.

Die mineraal word op enkele plekke in die wêreld aangetref:


</doc>
<doc id="124172" url="https://af.wikipedia.org/wiki?curid=124172" title="Loodchloried">
Loodchloried

Loodchloried kan verwys na:



</doc>
<doc id="124173" url="https://af.wikipedia.org/wiki?curid=124173" title="Lood(II)chloried">
Lood(II)chloried

Lood(II)chloried is 'n chemiese verbinding van lood (met oksidasietoestand 2+) met chloor. Dit vorm kleurlose kristalle of 'n wit poeier.

Die stof kan gevorm word deur reaksies soos:

Die stof is taamlik sleg in water oplosbaar. Eenkristalle van hierdie stof kan met 'n sonesmelttegniek (Stockberger-Bridgman) gesuiwer en vervaardig word en hulle vertoon ioniese geleidbaarheid van die anione. Die vorming van 'n defek (leë anioonholte) het 'n aktiveringsenergie van 1,55 eV en die aktivering van migrasie is 0,38 eV. 

Lood(II)chlories word as mineraal aangetref: cotunniet, wat 'n struktuur het waarin die taamlik groot -ioon -wat nog 'n 6s-elektronpaar besit- 'n negevoudige omringing deur chloor besit.


</doc>
<doc id="124174" url="https://af.wikipedia.org/wiki?curid=124174" title="Lood(IV)chloried">
Lood(IV)chloried

Lood(IV)chloried is 'n verbinding van lood (in oksidasietoestand +4) met chloor. Dit is 'n taamlik onstabiele reaktiewe verbinding wat in teenstelling tot lood(II)chloried 'n molekulêre struktuur besit. Dit bestaan uit tetraëdriese -molekule wat redelik kovalent is. Die verbinding word daarom dikwels ook loodtetrachloried genoem.

Die stof ontbind maklik deur 

Daar is berigte dat hierdie reaksie tot ontploffings kan lei en dat die stof daarom onder suiwere swawelsuur by -80 °C in die donker bewaar moet word.

Die tetrachloried kan vervaardig word deur in 'n soutsuuroplossing te suspendeer -wat die ioon skep- en chloorgas deur te lei by 0 °C. Dit vorm die heksaplumbaat-ioon . Die heksaplumbaat van ammonium kan as vastestof neergeslaan word en hierdie stof met swawelsuur in omgesit:


</doc>
<doc id="124176" url="https://af.wikipedia.org/wiki?curid=124176" title="Calaveriet">
Calaveriet

Calaveriet is 'n mineraal met formule . Dit is 'n gouderts. Die meeste goud wat gemyn word is in gedeë vorm (75%), maar telluriede soos calaveriet vorm ongeveer 20% daarvan.

Die struktuur van calaveriet is die argetipe van die strukturbericht-klassifikasie se C34-struktuur. 


</doc>
<doc id="124178" url="https://af.wikipedia.org/wiki?curid=124178" title="Coleske">
Coleske

Coleske is ’n voormalige Suid-Afrikaanse musiekgroep wat uit die broers Ewald (1970-) en Arnold (1971-) bestaan het.

Die broers se debuutalbum, "Die Coleskes", is in 1989 uitgereik. In 1997 was hulle liedjie "Take Me Where the Sun is Shining" 'n internasionale treffer gewees. Hulle is in dieselfde jaar ook met 'n Sama vereer.

Daarna stig hulle "Coleske Artists" en verskuif hul aandag na die produksiekant van musiek. Tans is hulle vir sangers soos Riana Nel, Lianie May en Jay verantwoordelik. Benewens die bestuur van kunstenaars hanteer dié maatskappy ook produksies soos "Afrikaans is Groot" en "Classics is Groot".




</doc>
<doc id="124181" url="https://af.wikipedia.org/wiki?curid=124181" title="Aardmeetkunde">
Aardmeetkunde

Aardmeetkunde of geodesie is die wetenskaplike dissipline wat veral betrekking het op die bepaling van die vorm en afmetings van die aarde, onder meer die swaartekragveld, in ’n driedimensionele en tydwisselende ruimte. Ander velde wat bestudeer word, is aardkorsbewegings, getye en poolbewegings. Hiervoor word nasionale en internasionale beheernetwerke opgestel met behulp van onder meer datum- en koördinaatstelsels.

Geodesie – van die Griekse woord γεωδαισία "geodaisia", letterlik "verdeling van die aarde" – het veral te doen met posisionering binne die tydelik wisselende swaartekragveld. Dit het betrekking op van die meting van die aarde op ’n globale skaal tot landmeetkunde op ’n plaaslike skaal. Geodetiese operasies kan ook op ander hemelliggame in die Sonnestelsel van toepassing wees. 

Die aarde se vorm is grootliks die gevolg van sy rotasie, wat onder meer lei to sy ewenaarbult, en van die wisselwerking van geologiese prosesse soos die botsing van plate en vulkane, wat deur die aarde se swaartekragveld teengewerk word. Dit is van toepassing op die soliede oppervlak, die vloeibare oppervlak (oseane) en atmosfeer. 

Met die opkoms van ruimtevaart en GPS word geodesie al hoe belangriker.



</doc>
<doc id="124183" url="https://af.wikipedia.org/wiki?curid=124183" title="Ruimtevaart">
Ruimtevaart

Ruimtevaart is ballistiese vlugte na of deur die buitenste ruim. Dit kan geskied in ruimtetuie met of sonder mense aan boord. Voorbeelde van bemande ruimtevaart sluit in die Amerikaanse Apollo-maanlanding en die Russiese Sojoes-program, sowel as die Internasionale Ruimtestasie. Voorbeelde van onbemande ruimtevaart sluit in waarnemingstuie wat hul wentelbaan om die Aarde verlaat, sowel as satelliete in ’n wentelbaan om die Aarde soos kummunikasiesatelliete. Laasgenoemde is óf afhanklik van telerobotiese beheer óf heeltemal outonoom.

Ruimtevlugte word gebruik in ruimteverkenning asook in kommersiële bedrywighede soos ruimtetoerisme en satelliettelekommunikasie.

’n Ruimtevlug begin gewoonlik met die lansering van ’n tuig, wat dit die aanvanklike stukrag gee om swaartekrag te oorkom en die tuig van die Aarde se oppervlak af te dryf. In die ruimte val die beweging van die tuig in die veld van astrodinamika. Sommige tuie bly vir altyd in die ruimte, ander disintegreer terwyl hulle die Aarde se atmosfeer weer binnedring en ’n paar land op die Maan of ’n planeet.

Die eerste teoretiese voorstel vir ruimtereise met die gebruik van vuurpyle is in 1861 deur die Skotse sterrekundige en wiskundige William Leitch gepubliseer, in die essay "A Journey Through Space". Meer bekend, maar eintlik net in Rusland, was Konstantin Tsiolkofski se werk van 1903, "Исследование мировых пространств реактивными приборами" ("Die Verkenning van die Kosmiese Ruimte deur Middel van Reaksietoestelle").

Ruimtevaart het in die ingenieurswese ’n moontlikheid geword met die publikasie in 1919 van Robert Goddard se geskrif "A Method of Reaching Extreme Altitudes". Sy gebruik van die Lavalstraalpyp vir vloeibarebrandstofvuurpyle het interplanetêre reise ’n moontlikheid gemaak. Hy het ook in die laboratorium bewys vuurpyle sal in die vakuum van die ruimte werk. Die publiek het egter nie sy werk ernstig opgeneem nie. Sy poging om in die Eerste Wêreldoorlog ’n weermagkontrak te kry vir ’n vuurpylaangedrewe wapen, is deur die wapenstilstand van 11 November 1918 met Duitsland in die wiele gery.

Goddard se geskrif het Hermann Oberth egter beïnvloed, en hy het weer ’n groot invloed op Wernher von Braun gehad. Von Braun was die eerste persoon wat moderne vuurpyle vervaardig het as geleide wapens, wat deur Adolf Hitler gebruik is. Von Braun se V-2 was die eerste vuurpyl wat in Junie 1944 op ’n toetsvlug die ruimte bereik het: ’n hoogte van 189 km.

Tsiolkofski se werk oor vuurpyle is nie in sy leeftyd waardeer nie, maar hy het Sergei Koroljof, die Sowjetunie se hoofvuurpylontwerper onder Josef Stalin, beïnvloed om interkontinentale ballistiese missiele te ontwikkel om kernwapens te vervoer as ’n teenvoeter vir Amerika se bomwerpers. ’n Vuurpyl wat geskoei was op Koroljof se R-7 Semjorka-missiele is gebruik om die Aarde se eerste kunsmatige satelliet, Spoetnik 1, op 4 Oktober 1957 te lanseer, asook die eerste mens wat om die Aarde gewentel het, Joeri Gagarin, op 12 April 1961 in Wostok 1.

Aan die einde van die Tweede Wêreldoorlog het Von Braun en die meeste lede van sy vuurpylspan aan Amerika oorgegee en hulle het daarna aan Amerikaanse missiele gewerk. Hierdie werk het eindelik gelei tot die lansering van die eerste Amerikaanse satelliet, Explorer 1, op 1 Februarie 1958 en die eerste Amerikaner in ’n wentelbaan, John Glenn, op 20 Februarie 1962 in die tuig Friendship 7. As direkteur van die Marshall Space Flight Center was Von Braun in beheer van die ontwikkeling van ’n groter klas vuurpyle, Saturn, wat Amerika in staat gestel het om die eerste twee mense, Neil Armstrong en Buzz Aldrin, in Julie 1969 na die Maan en terug te stuur in Apollo 11. Oor dieselfde tydperk het die Sowjetunie probeer om die N1-vuurpyl te ontwikkel om ’n mens na die Maan te stuur, maar hulle het nie daarin geslaag nie.

Vuurpyle is tans die enigste manier om tuie in ’n wentelbaan of verder te stuur. Ander metodes moet nog ontwikkel word of kon nog nie voldoende snelhede tot gevolg hê nie.

Die lansering van ’n vuurpyl vir ’n ruimtevlug vind gewoonlik by ’n ruimtehawe plaas, wat lanseerblaaie en kan hê vir vertikale vuurpyllanserings asook aanloopbane vir die vertrek en aankoms van vragvliegtuie en ruimtetuie met vlerke. Ruimtehawens is gewoonlik vir veiligheidsdoeleindes ver van woongebiede geleë. Interkontinentale ballistiese missiele het verskeie spesiale lanseergeriewe.

’n Lansering is gewoonlik beperk tot ’n sekere venstertydperk: ’n tydperk waarbinne die vuurpyl lanseer moet word. Dit kan afhang van die posisie van die hemelliggame en/of wentelbane met betrekking tot die lanseerterrein. Die grootste faktor is dikwels die rotasie van die Aarde self.

’n Lanseerblad is ’n vaste struktuur wat ontwerp is om vuurpyle vandaan te lanseer. Dit bestaan gewoonlik uit ’n lanseertoring en vlamloopgraaf. Dit is omring deur toerusting om lanseervoertuie op te rig, onderhou en van brandstof te voorsien.

Die mees algemene definisie van die ruimte is alles bo die Kármán-lyn, wat 100 km bo die Aarde se oppervlak is. Die VSA se definisie is gewoonlik alles bo 50 myl (80 km).

Vuurpyle is tans die enigste manier om die ruimte te bereik. Konvensionele vliegtuigenjins kan dit nie doen nie weens ’n gebrek aan suurstof. Vuurpylenjins spuit dryfmiddel uit om stukrag vorentoe te verskaf wat genoeg delta-v (verandering in snelheid) verskaf om ’n wentelbaan te bereik.

Bemande lanseerstelsels is gewoonlik toegerus met ontsnappingstelsels sodat ruimtevaarders kan ontsnap indien nodig.

Om in ’n geslote wentelbaan te gaan is nie noodsaaklik vir reise na die Maan of ander planete nie. Vroeëre Russiese ruimtetuie het baie groot hoogtes bereik sonder dat hulle eers in ’n wentelbaan was. Nasa het dit oorweeg om Apollo-sendings direk in ’n maantrajek te stuur, maar het toe eerder die strategie gebruik om die tuie eers in ’n "parkeerwentelbaan" te hou en later in ’n maantrajek te plaas. Dit het die koste verhoog weens die groter hoeveelheid dryfmiddel wat nodig was om te keer dat die tuig na die Aarde terugkeer.

Nasa se werkmetode het egter die beplanning van die Apollo-sending op verskeie belangrike maniere grootliks vereenvoudig. Dit het die venstertydperk vir lansering aansienlik verleng en die kans op ’n suksesvolle lansering verbeter. Die parkeerwentelbaan het wetenskaplikes die geleentheid gegee om die tuig verskeie ure lank behoorlik na te gaan ná die stres van die lansering voordat dit in sy lang vlug na die Maan geplaas is. Die bemanning sou ook vinnig na die Aarde kon terugkeer indien nodig, of die sending kon aangepas word.

Robotiese sendings vereis nie dié noodmaatreëls nie en ondersoektuie na die Maan en ander planete word gewoonlik direk in ’n trajek geplaas vir die maksimum werking.

Tuie in ’n wentelbaan het groot hoeveelhede kinetiese energie. Daar moet van dié energie ontslae geraak word voordat die tuig veilig kan land sonder dat dit in die atmosfeer verdamp. Spesiale metodes is dus nodig om die tuig teen aërodinamiese verhitting te beskerm.

Die teorie vir ’n veilige terugkeer na die Aarde is deur Harry Julian Allen ontwikkel. Tuie wat die atmosfeer weer binnegaan, doen dit na aanleiding van dié teorie met ’n stomp deel na voor. Stomp vorms beteken minder as 1% van die kinetiese energie word omgesit in hitte wat die tuig kan bereik. Die grootste deel van die hitte-energie beland dus in die atmosfeer.

Die Mercury-, Gemini- en Apollo-kapsules het almal in die see neergeplons. Hulle is ontwerp om teen ’n relatief lae snelheid te land met die hulp van ’n valskerm. Russiese Soejoes-kapsules het ’n groot valskerm en remvuurpyle gebruik om spoed te verminder. Die Space Shuttle het soos ’n vliegtuig geland.

Onbemande ruimtevlugte is ruimtevlugte sonder mense aan boord. Hulle kan op verskillende maniere deur die mens beheer word, deur robotiese of afstandbeheer, of hulle kan ten volle outonoom wees. Dit sluit in ondersoektuie en satelliete. Die eerste onbemande satelliet was Spoetnik 1. Ruimtevlugte met diere word ook as onbeman beskou.

Daar is baie voordele verbonde aan onbemande vlugte. Baie sendings is meer geskik vir robotiese beheer vanweë die laer koste en kleiner risiko's. Sommige dele van die Sonnestelsel is heeltemal te gevaarlik vir bemande sendings, soos die gebiede naby Venus en Jupiter. Die buitenste planete soos Saturnus, Uranus en Neptunus is te ver vir die mens om te bereik.

Robotiese beheer is ook voordelig op plekke wat kwesbaar is vir moontlike besmetting deur die Aarde se mikro-organismes, want ruimtetuie kan beter gesteriliseer word as mense.

Die eerste bemande vlug was Wostok 1, met Joeri Gagarin aan boord. Die enigste ruimtetuie wat na 2011 nog gereeld vir bemande vlugte gebruik is, is die Russiese Sojoes-tuie en die Chinese Shenzhou. Die Amerikaanse Space Shuttle was van April 1981 tot Julie 2011 bedrywig.

Die Internasionale Ruimtestasie (IRS) is ’n bewoonbare ruimtestasie in ’n lae wentelbaan om die Aarde. Die eerste eenheid is in 1998 gelanseer, en die IRS is nou die grootste mensgemaakte voorwerp in ’n lae wentelbaan. Dit kan dikwels met die blote oog van die Aarde af gesien word. Die eenhede is deur die Russiese Proton- en Sojoes-vuurpyle en die Amerikaanse Space Shuttles die ruimte ingestuur.



</doc>
<doc id="124184" url="https://af.wikipedia.org/wiki?curid=124184" title="Vilt">
Vilt

Vilt is een van die oudste soorte tekstiel. Dit word gewoonlik van wol vervaardig.

Wolvesels het 'n geskubde oppervlak. Indien die wol verhit word, byvoorbeeld in warm water en geknie, sal die vesels se skubbe inmekaar gryp. Die stof krimp en word digter.
Tot die 18de eeu het 'volders' of 'vollers' dit met die hand of eintlik met die voet gedoen. Die wol is in 'n bak warm water met urine en vollersaarde (byvoorbeeld bentoniet-klei) gedompel en dan met die voete bewerk. Die klei het die onsuiwerhede van die wol opgeneem.

Hierdie werk was swaar en vuil. Die bewerking het baie lank geduur. Spesiale liedjies is dikwels onder die werk gesing – op die Hebride byvoorbeeld die "waulking songs" – om die werk te veraangenaam. Later is dit met 'n perde- of watermeul gedoen.


</doc>
<doc id="124185" url="https://af.wikipedia.org/wiki?curid=124185" title="Phil Collins">
Phil Collins

Phillip David Charles „Phil“ Collins (gebore 30 Januarie 1951) is ’n Britse rocksanger en musiekvervaardiger. Hy was die tromspeler van die rockgroep "Genesis" en het die hoofsanger geword nadat Peter Gabriel die groep verlaat het. As lid van Genesis was hy ’n suksesvolle solosanger, en so ook nadat hy die groep verlaat het. Onder sy treffers tel ""In the Air Tonight"", ""You Can’t Hurry Love"" en ""Easy Lover"".

Collins se bekendste album is "No Jacket Required", waarvan meer as tien miljoen eksemplare in die Verenigde State verkoop is. Daar is vir lank bespiegel dat die liedjie ""In the Air Tonight"" oor 'n verdrinking wat hy meegemaak het handel. Collins het ook in die fliek "Buster" (1988) gespeel.

Vir sy liedjie ""You'll Be in My Heart"" is hy met 'n Oscar en 'n Golden Globe bekroon. Die liedjie is in die fliek "Tarzan" (1999) gebruik.

Philip David Charles Collins is op 30 Januarie 1951 in Chiswick in Hounslow, Middlesex gebore. Hy was drie keer getroud, maar al sy huwelike het op egskeidins uitgeloop.

In 1975 trou hy met die Kanadese Andrea Bertorelli. Hulle het mekaar tydens 'n dramaklas in Londen ontmoet. Hulle seun, Simon Collins, is in 1976 gebore en het ook later 'n sanger en tromspeler geword. Collins was so ook die stiefpa van Bertorelli se dogter, Joely, wat 'n Kanadese aktrise geword het.

Collins ontmoet sy tweede vrou, Jill Tavelman, in 1980. Hulle was van 1984 tot 1996 getroud en het een dogter, Lily Collins, wat in 1989 gebore is.

Collins trou in 1999 met sy derde vrou, Orianne Cevey. Hulle het twee seuns, Nicholas en Matthew. Hulle het 'n huis in Begnins, Switserland met 'n uitsig op die meer van Genève gekoop. Op 16 Maart 2006 kondig hulle hul egskeiding aan, en is op 17 Augustus 2008 amptelik van mekaar geskei.




</doc>
<doc id="124189" url="https://af.wikipedia.org/wiki?curid=124189" title="Ga-Ramoshwane">
Ga-Ramoshwane

Ga-Ramoshwane is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noord-noordwes van Polokwane geleë.



</doc>
<doc id="124190" url="https://af.wikipedia.org/wiki?curid=124190" title="Ga-Ramokadikadi">
Ga-Ramokadikadi

Ga-Ramokadikadi is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124191" url="https://af.wikipedia.org/wiki?curid=124191" title="Ga-Rametlwana">
Ga-Rametlwana

Ga-Rametlwana is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124192" url="https://af.wikipedia.org/wiki?curid=124192" title="Ga-Ramakara">
Ga-Ramakara

Ga-Ramakara is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124193" url="https://af.wikipedia.org/wiki?curid=124193" title="Ga-Piet">
Ga-Piet

Ga-Piet is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124194" url="https://af.wikipedia.org/wiki?curid=124194" title="Ga-Phagodi">
Ga-Phagodi

Ga-Phagodi is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124195" url="https://af.wikipedia.org/wiki?curid=124195" title="Ga-Sechaba">
Ga-Sechaba

Ga-Sechaba is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124196" url="https://af.wikipedia.org/wiki?curid=124196" title="Ga-Sebotse">
Ga-Sebotse

Ga-Sebotse is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124197" url="https://af.wikipedia.org/wiki?curid=124197" title="Ga-Ramotlokana">
Ga-Ramotlokana

Ga-Ramotlokana is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noord-noordwes van Polokwane geleë.



</doc>
<doc id="124198" url="https://af.wikipedia.org/wiki?curid=124198" title="Ga-Rankuwa, Aganang">
Ga-Rankuwa, Aganang

Ga-Rankuwa is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124199" url="https://af.wikipedia.org/wiki?curid=124199" title="Ga-Rampuru">
Ga-Rampuru

Ga-Rampuru is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124200" url="https://af.wikipedia.org/wiki?curid=124200" title="Ga-Ngwetsana">
Ga-Ngwetsana

Ga-Ngwetsana is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124201" url="https://af.wikipedia.org/wiki?curid=124201" title="Ga-Nonyane">
Ga-Nonyane

Ga-Nonyane is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124202" url="https://af.wikipedia.org/wiki?curid=124202" title="Ga-Motlagomo">
Ga-Motlagomo

Ga-Motlagomo is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124203" url="https://af.wikipedia.org/wiki?curid=124203" title="Ga-Modikana">
Ga-Modikana

Ga-Modikana is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124204" url="https://af.wikipedia.org/wiki?curid=124204" title="Ga-Mokobodi">
Ga-Mokobodi

Ga-Mokobodi is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124217" url="https://af.wikipedia.org/wiki?curid=124217" title="Nickel-Strunz-klassifikasie">
Nickel-Strunz-klassifikasie

Die Nickel-Strunz-klassifikasie verdeel alle minerale volgens 'n hiëraragiese sisteem. Elke erkende mineraal kry 'n kode van die formaat 2.CB.10a

Daar is tien hoofgroepe:


Sien gerus 


</doc>
<doc id="124223" url="https://af.wikipedia.org/wiki?curid=124223" title="Bixbyïet">
Bixbyïet

Bixbyïet is 'n mineraal met formule wat genoem is na die Amerikaanse Maynard Bixby myner (1853-1935). 

Hierdie mineraal word op verskillende plekke in Suid-Afrika gevind, veral in Noord-Kaap, soos in die Postmasburgse mangaanveld of die Kalahari mangaanveld.

Bexbyïet se kubiese struktuur is die argetipe van die strukturbericht-klassifikasie se D5-struktuur


</doc>
<doc id="124228" url="https://af.wikipedia.org/wiki?curid=124228" title="Comanche">
Comanche

Die Comanche is ’n inheemse Amerikaanse stam. Hulle het in ongeveer 1700 van die "Wind River Shoshoni" of Oostelike Shoshone afgesplinter en bewoon ’n groot gebied in die suidweste van die Verenigde State van Amerika. Die Comanche noem hulself "Neme-ne" (Nʉmʉnʉʉ) en was veral as goeie perderuiters en krygers bekend.

Die Comanche bestaan uit 'n aantal groepe: Yampareekuh, Penaterkuh, Nawjekuh, Kwerarenuh en Kutsoteko. Die stam se woongebied strek van die huidige Nieu-Meksiko, gedeeltes van Texas, Oklahoma, tot die suide van Colorado en Kansas. In hul bloeityd was die stam waarskynlik 20 000 lede sterk. Deesdae bestaan die stam uit ongeveer 10 000 lede.

Die naam Comanche kom van die Meksikane, wat hulle "komantsia" (vyand, vreemdelinge) genoem het. Hulle was die dominante stam op die Suidelike Vlaktes en het dikwels lede van swakker stamme tydens oorlogvoering gevange geneem. Hulle het ook jare lank teen die wit setlaars geveg, totdat hulle in 1875 oorgegee het.

Die stam se vroue het Indianetente gemaak en wilde aartappels, vrugte, neute en bessies versamel. Hulle het ook gekook, skoongemaak en klere gemaak. Die klere is van beer-, takbok-, bison-, buffel-, wolf- en coyote- (prêriewolf) velle gemaak.




</doc>
<doc id="124229" url="https://af.wikipedia.org/wiki?curid=124229" title="The Comedy of Errors">
The Comedy of Errors

The Comedy of Errors is 'n komiese toneelstuk deur William Shakespeare wat handel oor twee pare identiese tweelinge. Talle verwarrende en amusante situasies ontstaan omdat die karakters dink een van die tweeling is die ander.

Dit is een van Shakespeare se eerste toneelstukke wat hy omstreeks 1592–1594 geskryf het. Dit is ook sy kortste toneelstuk, en die enige een wat die woord 'comedy' in die titel bevat. Hoewel dit vir die eerste keer in 1623 in die Eerste folio gepubliseer is, is dit reeds in op 28 Desember 1594 in "The Gray's Inn" opgevoer.

Die verhaal is 'n aaneenryging van komiese misverstande toe twee pare identieke tweelinge, wat by geboorte per ongeluk van mekaar geskei is, mekaar weer na 'n lang tyd raakloop. Antipholus van Sirakuse en sy dienaar Dromio van Sirakuse kom in Efese aan, wat die tuiste van hulle tweelingbroers, Antipholus van Efese en sy dienaar Dromio van Efese, blyk te wees. Toe hulle hul broers se gesinne en vriende ontmoet, ontstaan 'n reeks ongelukke, die verkeerde een word gearresteer, asook beskuldigings van ontrou, diefstal, waansin en besetenheid.

André P. Brink het die drama in Afrikaans as "Kinkels innie kabel" verwerk. Die verwerking speel in 'n plaaslike milieu, naamlik die denkbeeldige vissersdorpie Witbaai naby Kaapstad af.


</doc>
<doc id="124237" url="https://af.wikipedia.org/wiki?curid=124237" title="Marizanne Kapp">
Marizanne Kapp

Marizanne Kapp (gebore 4 Januarie 1990) is 'n internasionale krieketspeler wat 46 Internasionale Eendag- en 40 Twintig20 Internasionale wedstryde vir Suid-Afrika se nasionale vrouekrieketspan gespeel het sedert haar debuut in 2009.


</doc>
<doc id="124239" url="https://af.wikipedia.org/wiki?curid=124239" title="Mignon du Preez">
Mignon du Preez

Mignon du Preez (* 13 Junie 1989, Pretoria) is 'n Suid-Afrikaanse krieketspeler, wat die SA-vrouespan se kaptein was in al 3 vorme van krieket: Toets, Eendag- en Twintig20 van 2011 tot 2016. As 'n regterhandse kolwer en aflos-paaltjiewagter, het du Preez in Januarie 2007 op die ouderdom van 17 haar debuut vir die Suid-Afrikaanse nasionale vrouekrieketspan gemaak. 

Benewens die feit dat sy die Suid-Afrikaanse speler met die meeste wedstryde as kaptein is in beide EDI en Twintig20, is sy ook die voorste lopiemaker vir Suid-Afrikaanse vroue in Twintig20 en die tweede hoogste in EDI.

Op 21 Februarie 2016 het sy die eerste Suid-Afrikaanse vrou geword om 1 000 loopbaanlopies in T20I aan te teken, tydens 'n wedstryd teen Engeland. Op 21 Junie 2016 het sy besluit om die Suid-Afrikaanse vrouekapteinskap op te se, nadat sy die span vir byna 5 jaar (sedert 2011) gelei het in een toets, 46 eendagwedstryde en 50 T20Is.

Sy studeer vir 'n graad in bemarking by die Universiteit van Pretoria.



</doc>
<doc id="124241" url="https://af.wikipedia.org/wiki?curid=124241" title="Laura Wolvaardt">
Laura Wolvaardt

Laura Wolvaardt (gebore 26 April 1999) is 'n Suid-Afrikaanse krieketspeler, wat haar land verteenwoordig in Internasionale Vroue-eendagkrieket. Sy is 'n openingskolwer, en in plaaslike krieket speel sy vir die Westelike Provinsie-vroue. Sy studeer tans aan Parklands College.

In Augustus 2016 word Wolvaardt die jongste centurion, manlik of vroulik, vir Suid-Afrika in internasionale krieket. As 'n 17-jarige het die aanvangskolwer 'n wedstrydwenner van 105 gemoker teen Ierland se vrouespan om 'n 67-lopie oorwinning te verseker in Malahide, Ierland.

In Mei 2017 is sy aangewys as "Vroue-Nuweling van die Jaar" by Krieket Suid-Afrika se jaarlikse toekennings.


</doc>
<doc id="124242" url="https://af.wikipedia.org/wiki?curid=124242" title="Dane van Niekerk">
Dane van Niekerk

Dane van Niekerk (gebore 14 Mei 1993) is 'n Suid-Afrikaanse krieketspeler, gebore in Pretoria en opgevoed by die Hoërskool Centurion. As 'n bybreekdraaibouler, het sy in een Toets, 85 Internasionale eendagwedstryde (EDI) en 57 Internasionale Twintig20's (T20I) vir Suid-Afrika gespeel. Sy is die vrouespankaptein in al drie vorms (Toets, EDI en T20I) sedert Junie 2016.

Sy het plaaslik vir Highveld Vroue en Northerns Vroue gespeel voor sy een van die eerste twee Suid-Afrikaanse vroue word (saam met Marizanne Kapp) om ingesluit te word in die Oostelike Provinsie krieketspanakademie (mansspan). Sy is gekies as deel van die Suid-Afrikaanse nasionale vrouekrieketspan vir die 2009 Vroue-Wêreldbekerkriekettoernooi in Australië. Sy het gespeel in die 2013 Vroue Krieketwêreldbeker, sowel as verteenwoordigend van Suid-Afrika by die Vroue-Wêreldbeker Twintig20 in 2009, 2010, 2012, 2014 en 2016. 



</doc>
<doc id="124243" url="https://af.wikipedia.org/wiki?curid=124243" title="Auguste Comte">
Auguste Comte

Isidore Marie Auguste François Xavier Comte (Montpellier, 17 Februarie 1798 – Parys, 5 September 1857) was 'n Franse wiskundige en filosoof. Hy was een van die eerste wetenskapfilosowe en die grondlegger van die positivisme, wat bedoel was om 'n einde te bring aan die chaos wat ontstaan het na die Franse Rewolusie. Auguste Comte behoort ook tot die grondleggers van die sosiologie. Sy religie van die mensheid ("L'amour pour principe et l'ordre pour base; le progrès pour but") word populêr in Frankryk, Meksiko en die Brasiliaanse Keiserryk.

Auguste was afkomstig uit 'n streng katolieke amptenaarfamilie. Toe sy skool, die "École Polytechnique" in 1814 gesluit word, (op bevel van Lodewyk XVIII tydens die Bourbon-restourasie) word Comte 'n volgeling van die utopies-sosialistiese denker Claude Henri de Rouvroy, die (graaf van) Saint-Simon, wie hom in diens neem as sekretaris. Comte neem in 1824 sy ontslag omdat hy al hoe meer afwyk van die idees van Saint-Simon (1760–1825) en omdat hy voortaan weier om sy eie werk te publiseer onder die naam van Henri de Saint-Simon.

Eers gee hy privaatlesse, o.a. aan Alexander von Humboldt om 'n lewe te maak. Tydens een van sy lesse oor positivisme stort hy ineen, wat die begin aandui van 'n 15-jaar periode waartydens hy simptome van depressie en paranoïese persoonlikheidsteuring openbaar.

In 1825 tree hy in die huwelik met Caroline Massin om haar te red (soos hy verklaar) van die prostitusie. Sy huwelik was ongelukkig. Finansiële probleme, werkspanning en verhoudingpobleme dryf hom tot 'n periode van geestesversteuring. In 1829 was hy weer beter en begin opnuut met lesgee en wend 'n aantal pogings aan om as hoogleraar benoem te word. In 1833 word hy aangestel by die "École Polytechnique", maar word spoedig weer ontslaan. In 1838 kom hy met die begrip sosiologie in aanraking.

In 1842 skei hy van Massin. Comte leef van die gawes van volgelinge en vriende, waaronder die bekende Engelse denker John Stuart Mill. Na twee selfmoordpogings en 'n verblyf in 'npsigiatriese instelling ontmoet hy in 1844 die adellike dame Clothilde de Vaux, wie sy liefde afwys maar deur hul korrespondensie 'n diepgaande godsdienstig-getinte invloed op hom uitoefen. Twee jaar later was sy dood. Comte begin haar te idealiseer.

In 1849 kom hy met 'n voorstel vir 'n positivistiese godsdiens en kalender, bestaande uit 13 maande van 28 dae, plus 'n dag om die afgestorwenes te herdenk. In 1851 verwelkom hy die staatsgreep van Napoleon III.

Toe hy in 1857 sterf – sy testament omvat 500 bladsye – het daar 'n kultus rondom sy persoon gevorm en kry sy positivisme, wat veral gestalte gekry het in die wet van die drie stadia, groot bekendheid. Hy word deur sy volgelinge, waaronder Willem de Constant Rebecque, wie bereid was om sy fortuin aan te wend vir 'n altruïstiese doel, byna as 'n heilige beskou.

Comte beywer homself vir die verbetering van die samelewing en baseer sy oplossing op die credo "Orde en vooruitgang". Die twee begrippe word tot op daardie stadium as onverenigbaar beskou. Die vooruitgang waarin die denkers van die verligting rotsvas glo, was volgens hom naamlik onlosmaaklik verbonde met chaos. Hy beskou dit as sy doel om die Franse Rewolusie af te sluit.

Volgens Comte was die eerste vereiste vir die verbetering van die samelewing, die ontwikkeling van 'n nuwe, teoretiese wetenskap oor die samelewing. In die positivisme van Saint-Simon, wat as uitgangspunt die wet van die vooruitgang het, sien hy 'n ideale metode vir die wetenskap. Comte het die wet van die vooruitgang ge-herformuleer as die wet van die drie fases. Hierdie wet dien as die grondslagverklaring vir die nuwe wetenskap (die sosiologie).

Uiteindelik is Comte se ideaal van maatskaplike orde in sy werk so sterk dat dit religieuse ondertone kry. Hy ontwerp 'n “Religie van die Mensheid” en kroon homself as hoëpriester. Die Religie van die Mensheid omsluit sy strewe na maatskaplike orde, wat op treffende wyse uitgedruk word in sy credo "Orde en Vooruitgang". Volgens Comte lê die grondslag van elke samelewing se orde immers in 'n gemeenskaplike stelsel van opvattings en idees. Hy beskou so 'n stelsel as die "gom" waarmee afsonderlike dele van die gemeenskap (gesin, kerk, staat) deur konsensus aan mekaar kleef.

Vir baie is die ontwikkeling van die Religie van die Mensheid die punt waarna die werk van Comte, wat in akademiese kringe 'n lang tyd nie baie gewild was nie, weer herleef. Tog geniet Comte in Engeland bekendheid, veral danksy sy vriend en weldoener John Stuart Mill, wat ook die rede is waarom Herbert Spencer later van sy idees gebruik kon maak by die ontwikkeling van sy sosiaal-evolusionistiese gemeenskapvisie.

Voorts vind sy idees ook weerklank in enkele Latyns-Amerikaanse lande, soos Meksiko. Die positiviste stel dit dat die klassieke liberalisme in Meksiko sy historiese taak voltooi het, die verdrywing van die konserwatisme, die breek van die mag van die Rooms-Katolieke Kerk en die invoer van 'n grondwetlike regering, maar betoog dat die tyd aangebreek het om die rewolusionêre liberalisme agter te laat en in plaas daarvan die aandag te rig op stabiliteit en groei. Die credo "Orde en Vooruitgang" van Comte word byvoorbeeld nog steeds op die Brasiliaanse vlag vertoon. Die Brasiliaanse grondwet van 1891 was deurtrek met die positivistiese idees van Auguste Comte.




</doc>
<doc id="124244" url="https://af.wikipedia.org/wiki?curid=124244" title="Shabnim Ismail">
Shabnim Ismail

Shabnim Ismail (gebore 5 Oktober 1988) is 'n Suid-Afrikaanse internasionale krieketspeler wat haar debuut vir die Suid-Afrikaanse nasionale vrouespan in Januarie 2007 gemaak het.

Ismail is 'n regterarm snelbouler, en is een van die vinnigste vroueboulers in die wêreld. Een van haar aflewerings is in Januarie 2016 aangeteken as 128 km/h. Sy verteenwoordig haar land by die 2009 en 2013 Wêreldbekers, en is tans Suid-Afrika se alletye voorste paaltjienemer in beide Internasionale eendagwedstryde (EDI) en Internasionale Twintig20's.

Ismail het op ouderdom 17 haar buiging vir die vroueseniorspan van die Westelike Provinsie in Oktober 2005 gemaak, tydens die 2005-06 seisoen van die Suid-Afrikaanse Provinsiale Vroueliga. Sy het 15 paaltjies in haar debuutseisoen geneem, die tweede meeste vir die Westelike Provinsie ná Shandre Fritz en Alexis le Breton. Dit is gevolg deur 21 paaltjies tydens die 2007-08 seisoen, wat die sesde meeste in die kompetisie was. Sy verlaat die Westelike Provinsie vir Gauteng in die 2015-16 seisoen.

Ismail maak haar internasionale debuut vir Suid-Afrika in Januarie 2007 op ouderdom 18, in 'n EDI teen Pakistan. Haar Toets- en Twintig20 Internasionale debuut was in dieselfde jaar, teen Nederland en Nieu-Seeland onderskeidelik. Ismail is vir Suid-Afrika se span gekies vir die 2009 Wêreldbeker-Toernooi in Australië, maar kon slegs 'n enkele paaltjie neem in haar drie wedstryde. By die 2009 Wêreldbeker Twintig20 in Engeland later in die jaar, sy het sewe paaltjies in drie wedstryde (insluitend 3/27 teen Australië) geneem, wat die meeste vir Suid-Afrika was en die gelyke derde meeste van die toernooi.

By die 2011 Wêreldbeker-kwalifiseerder in Bangladesj, het Ismail 6/10 in 'n wedstryd teen Nederland geneem, en só gehelp om dié span uit te boul vir net 36 lopies. Haar prestasie stel 'n nuwe EDI-rekord vir Suid-Afrika, dit was destyds die gelyke vierde beste boulprestasie in al die eendagwedstryde vir vroue. Ismail se goeie vorm is voortgesit by die 2013 Wêreldbekertoernooi in Indië, waar sy elf paaltjies in sewe wedstryde geneem het. Dit was die meeste vir Suid-Afrika en die gelyke vyfde meeste van die toernooi. Haar syfers sluit in 4/41 teen Australië, 2/18 teen Pakistan, en 2/22 teen Sri Lanka.

Met sewe paaltjies in vyf wedstryde, maak Ismail klaar as Suid-Afrika se gesamentlike voorste paaltjievraat (saam met Marizanne Kapp) by die 2014 Wêreldbeker Twintig20 in Bangladesj. Teen Ierland neem sy 3/5 in drie boulbeurte. Suid-Afrika het die semifinaal van die toernooi vir die eerste keer in 2014 gehaal, maar het minder sukses by die 2016 toernooi in Indië, en hulle wen net een wedstryd. Ismail het ook min sukses, en neem slegs drie paaltjies in haar vier wedstryde.

Ismail is in Kaapstad gebore. Sy het reeds op skool begin krieket speel, en het aanvanklik in 'n gemengde span gespeel, omrede haar skool nie 'n afsonderlike span vir meisies gehad het nie. Ismail is 'n praktiserende Moslem, en is die enigste Moslemvrou om internasionale krieket vir Suid-Afrika te speel. Sy studeer tans vir 'n meganiese ingenieur.


</doc>
<doc id="124245" url="https://af.wikipedia.org/wiki?curid=124245" title="Trisha Chetty">
Trisha Chetty

Trisha Chetty (gebore 26 Junie 1988, Durban), is 'n Suid-Afrikaanse krieketspeler. Sy het twee Toetse, en meer as 165 beperkte boulbeurtwedstryde vir Suid-Afrika gespeel sedert 2007. Aanvanklik het sy op nommer sewe of agt gekolf, maar is vinnig bevorder tot die toporde, en van die middel-2008 af open sy met die kolf.

Sy het saam met Shandre Fritz die rekord van 170 lopies opgestel vir die hoogste openingstelling ooit in die geskiedenis van vroue-T20I.


</doc>
<doc id="124247" url="https://af.wikipedia.org/wiki?curid=124247" title="Christo Compion">
Christo Compion

Christo Compion is ’n Suid-Afrikaanse toneelspeler en draaiboekskrywer. Hy het drama aan die Universiteit van Kaapstad gestudeer en daarna vir die destydse Swaruk (Suidwes-Afrikaanse Raad vir die Uitvoerende Kunste) en Sukovs (Streeksraad vir die Uitvoerende Kunste van die Oranje-Vrystaat) gewerk, onder meer as verhoogbestuurder vir Cobus Rossouw en Sandra Kotzé.

Hy het in verhoogproduksies soos "Die Goue Kring" (1976), "Die Goeie Mens van Sezuan" (1976) en die "Twaalfde Nag" (1984) gespeel. In "Harold en Maude" (1986), wat onder regie van Hannes Horne in Windhoek en verskeie sentra in Suid-Afrika aangebied is, het hy meegespeel om die tagtigste verjaardag van Anna Neethling-Pohl te herdenk. In 1990 is hy as voltydse akteur by Sukovs aangestel, waar hy uitgeblink het as Claire in Jean Genet se "Diensmeisies" (1991; verwerk deur Wim Vorster) en in die titelrol van Reza de Wet se "Nag, Generaal" (1991) onder spelleiding van Ernst Eloff.

Hy het ook die draaiboeke van Susanna van Biljon en geskryf.


</doc>
<doc id="124248" url="https://af.wikipedia.org/wiki?curid=124248" title="Tuinstad">
Tuinstad

Die Tuinstad was 'n nuwe konsep van stadsbeplanning waarmee die Britse stadsbeplanner Sir Ebenezer Howard (1850–1928) in sy werk "Tomorrow: A Peaceful Path to Social Reform" in 1898 na vore gekom het. Howard se konsep het voorsiening gemaak vir beplande en selfonderhoudende stedelike nedersettings wat in funksionele residensiële, industriële en landboukundige sones onderverdeel en deur groen gordels omring sou word. Howard se "nuwe stad" sou 'n oplossing bied vir 'n verskeidenheid knellende vraagstukke wat met die ongekende en onbeplande groei van stedelike nedersettings sedert die nywerheidsomwenteling verbind is - oorbevolking, verkeersopeenhopings, substandaardbehuising, lae lewensgehalte en sosiale ellende aan die een, en die ontvolking van die platteland aan die ander kant.

Howard se boek, wat in 1902 onder die titel "Garden Cities of To-morrow" herdruk is, is geïnspireer deur die Amerikaanse joernalis en skrywer Edward Bellamy (1850–1898) se utopiese roman "Looking Backward: 2000–1887", wat in 1888 gepubliseer is, en die Amerikaanse politieke ekonoom en joernalis Henry George (1839–1897) se werk "Progress and Poverty" (1879). Howard se geïdealiseerde tuinstad met 'n kenmerkende konsentriese uitleg en oop ruimtes, openbare parke en ses radiale lane met 'n wydte van 120 voet (37 m) wat vanuit die stadskern sou loop, sou 'n bevolking van 32 000 op 'n oppervlakte van 6 000 akkers (2 400 hektaar) huisves. 

Elke tuinstad is as selfvoorsienende gemeenskap beplan. Sodra dit sy maksimale bevolking sou bereik, sou 'n nuwe tuinstad in die nabyheid ontstaan. 'n Vol-ontwikkelde nuwe stad sou volgens Howard uit enkele tuinstede bestaan wat as satellietstede rondom 'n sentrale nedersetting met 58 000 inwoners geleë was en deur paaie en spoorweë met mekaar verbind is. In 1903 is die eerste tuinstad ontwikkel wat op Howard se konsep berus het. Letchworth, wat sowat 30 myl noord van Londen in die Engelse graafskap Hertfordshire ontstaan het, was 'n sukses. In 1920 is 'n tweede tuinstad, Welvyn Garden City, naby Letchworth gevestig.

Howard se konsep, waarin stedelike en landelike elemente in 'n beplande stad met 'n voorafbepaalde grootte en inwonertal gekombineer is, het aanklank gevind by stadsbeplanners en bewoners en die beplanning van latere nuwe stede grootliks beïnvloed. Enkele van Howard se kernbeginsels - die skepping van groen gordels rondom woongebiede en die beperking van bevolkingsdigthede - het 'n integrale bestanddel van moderne stads- en voorstadbeplanning geword. In Suid-Afrika is die uitleg van Pinelands, 'n voorstad van Kaapstad, deur Howard se konsep beïnvloed.



</doc>
<doc id="124250" url="https://af.wikipedia.org/wiki?curid=124250" title="Golf van Sint-Laurens">
Golf van Sint-Laurens

Die Golf van Sint-Laurens (Engels: "Gulf of Saint Lawrence", Frans: "Golfe du Saint-Laurent") is 'n golf aan die Sint-Laurensrivier se monding in die Atlantiese Oseaan en is die grootste Estuarium van die aarde. Die golf is in Wes-Kanada tussen die provinsie Quebec in die weste, Nieu-Brunswyk, Nova Scotia en Prins-Edward-eiland in die suide en Newfoundland en Labrador in die ooste geleë. Die golf het 'n oppervlakte van sowat 155 000 km². Die Golf van Sint-Laurens is ná Sint Laurens van Rome genoem.

Belangrike nedersettings aan die golf sluit in Baie-Comeau, Charlottetown, Gaspé, Rimouski, Sydney en Tadoussac. Groot eilande in die golf is Anticosti, Kaap-Breton-eiland, Magdalene-eilande en Prins-Edward-eiland. Die hele kus van die Golf van Sint-Laurens behoort tot Kanada. Die Franse oorsese gebied Sint Pierre en Miquelon is net oos van die Golf van Sint-Laurens se monding in die Atlantiese Oseaan geleë.


</doc>
<doc id="124251" url="https://af.wikipedia.org/wiki?curid=124251" title="Henri Comrie">
Henri Comrie

Henri Comrie is 'n Suid-Afrikaanse argitek. Saam met sy vennoot Chris Wilkinson het hy die Gordonsinstituut, ’n universiteitskapel in Vereeniging en die stedelike konteks van die Kaapse Millennium-stadion ontwerp. Hulle is ook vir die hernuwing van die Kaapse stasie en die ontwerp van verskeie kontemporêre woonhuise verantwoordelik.

Henri Pierre Comrie is op 22 Desember 1965 in Pretoria gebore. In 1991 ontvang hy 'n Baccalaureusgraad in argitektuur aan die Universiteit van Pretoria. In 1996 ontvang hy 'n meestersgraad in stadsontwerp (Universiteit van die Witwatersrand) en in 2003 'n PhD in stadsontwerp van die Universiteit van Greenwich.

Hy het talle pryse vir sy ontwerpe ontvang,onder andere:


</doc>
<doc id="124252" url="https://af.wikipedia.org/wiki?curid=124252" title="Chloe Tryon">
Chloe Tryon

Chloe-Lesleigh Tryon (gebore 25 Januarie 1994), is 'n Suid-Afrikaanse krieketspeler. Sy speel vir Suid-Afrika in al die formate van die spel. In haar debuut vir Suid-Afrika, 'n Internasionale Twintig20 teen die Wes-Indiese Eilande in die 2010 Vrouewêreldbeker Twintig20, het sy twee paaltjies in haar eerste beurt geneem. In dieselfde wedstryd word sy die eerste en enigste vrouekrieketspeler om 'n paaltjie te neem met die eerste bal van haar loopbaan in vroue-T20I. Sy het saam met Suné Luus die rekord opgestel vir die hoogste 6de paaltjie vennootskap ooit in die geskiedenis van vroue-EDI (142 lopies).


</doc>
<doc id="124253" url="https://af.wikipedia.org/wiki?curid=124253" title="Lizelle Lee">
Lizelle Lee

Lizelle Lee (gebore 2 April 1992 te Ermelo, Mpumalanga) is 'n Suid-Afrikaanse krieketspeler wat haar debuut vir die Suid-Afrikaanse nasionale vroue-eendagkrieketspan op 20 September 2013 gemaak het.



</doc>
<doc id="124254" url="https://af.wikipedia.org/wiki?curid=124254" title="Nadine de Klerk">
Nadine de Klerk

Nadine de Klerk (gebore 16 Januarie 2000) is 'n Suid-Afrikaanse vroue-krieketspeler. Sy het haar Internasionale eendagkrieketdebuut teen Indië gemaak in die 2017 Suid-Afrikaanse Vierhoekige Reeks op 9 Mei 2017.



</doc>
<doc id="124260" url="https://af.wikipedia.org/wiki?curid=124260" title="Krenneriet">
Krenneriet

Krenneriet is 'n mineraal met chemiese formule of wat na die Hongaarse myner J.A. Krenner (1839-1920) genoem is. Dit is taamlik seldsaam, maar 'n gewilde goud- en silwererts.

Dit kom gewoonlik saam met calaveriet, gedeë goud, silvaniet, petziet, piriet en kwarts voor, dikwels in hidrotermale are saam met ander telluriede.

In Suid-Afrika word krenneriet in die Waaikraal-goudafsetting naby Rustenburg in Noordwes gevind.

Die krennerietstruktuur is die argetipe van die strukturbericht-klassifikasie se C46-struktuur

Dit is 'n taamlik ingewikkelde struktuur wat geskryf kan word as ; x≈0,8. Daar is drie verskillende metaalposisies. Een daarvan is net deur goud beset en word deur [4+2] telluuratome omring. Die ander twee word statisties deur Ag en Au beset. Die omringing is [2+2+2]. Dit weerspieël die voorkeur van Au en Ag om lae omringingsgetalle te hê. Die helfte van die telluuratome vorm -ditelluriedpare soos dit ook in piriete aangetref word. Maar daar is ook 'n -tritelluriedgroep en 'n -telluriedanioon. Die metaalatome vorm golwende lae ewewydig aan die b-as. Die lae word deur die mono-, di- en tritelluried-groepe aanmekaar verbind.


</doc>
<doc id="124261" url="https://af.wikipedia.org/wiki?curid=124261" title="Mangaanfosfied">
Mangaanfosfied

'n Mangaanfosfied is 'n chemiese verbinding van mangaan en fosfor.

Daar is verskillende fases bekend:

Dit is vaste stowwe wat soms meer as legerings beskou word, hoewel hulle 'n welbepaalde stoigiometrie en kristalstruktuur besit. en kan as Mn(III) en Mn(II)-fosfiede beskou word, maar die binding is dalk te metallies om 'n beskrywing in terme van oksidasietoestande nuttig te maak. Die fases en bevestig hierdie gevolgtrekking.

Die Mn-P-fasediagram het in die bereik van 0 – 50 at% P twee eutektikums. Die eerste is by 13,1% en 1233K. Die tweede 42,5% en 1263K.


</doc>
<doc id="124262" url="https://af.wikipedia.org/wiki?curid=124262" title="Mangaanmonofosfied">
Mangaanmonofosfied

Mangaanmonofosfied (ook: mangaan(III)fosfied) is 'n chemiese verbinding van mangaan en fosfor met formule .

Die verbinding kan uit die elemente vervaardig word deur mangaanpoeier en fosforpoeier te meng, in 'n Vycor-buis onder vakuum af te sluit en 15-20 uur lank by 700 °C te verhit. 

MnP is 'n ferromagneet met Tc=291K. Onder hierdie temperatuur word 'n verskeidenheid van magnetiese rangskikkings gevind vanweë die groot magnetiese anisotropie wat hierdie stof besit.

Die MnP-struktuur was aanvanklik die argetipe van die strukturbericht-klassifikasie se B31-tipe struktuur en in die literatuur word dikwels hierdie kode gebruik vir die talle pniktiede en chalkogeniede wat hierdie struktuur besit. Die struktuur van FeAs wat later as die taamlik onbekende mineraal westerveldiet in die natuur gevind is, was die argetipe vir B14. Die FeAs-struktuur was aanvanklik nie goed bekend nie. Later het geblyk dat FeAs en MnP dieselfde struktuur besit. Die TYPIX-lys verwys daarom van B31 na B14. Hierdie struktuur word nogtans teenswoordig gewoonlik "MnP-tipe" genoem.

Die MnP-struktuur (B14) is 'n ortorombiese vervorming van die NiAs-struktuur (B8₁). Die vervorming van die a/b grondvlak van die heksagonale NiAs-sel skep kort afstande tussen die metaalatome en tussen die fosforatome. Die gevolg is die vorming van sigsag-kettings: -M-M-M- en -P-P-P-. 

Daar is stowwe, soos vanadiummonosulfied VS wat by hoë temperature 'n oorgang MnP-tipe (B14) --> NiAs-tipe (B8) ondergaan en dit kan 'n fase-oorgang van tweede orde wees. 


</doc>
<doc id="124268" url="https://af.wikipedia.org/wiki?curid=124268" title="Andesien">
Andesien

Andesien is 'n silikaatmineraal wat ’n lid van die plagioklaasveldspaat soliede oplossingsreeks is. Die chemiese formule is (Ca, Na) (Al, Si) O, waar Ca / (Ca + Na) (% anortiet) tussen 30% -50% is. Die formule kan geskryf word as NaCaAlSiO. AlSiO.

Die plagioklaasveldspate is 'n deurlopende soliede oplossingsreeks, en akkurate identifikasie van individuele lede vereis dus gedetailleerde optiese studies, chemiese analise of digtheidsmetings. Brekingsindekse en relatiewe digtheid verhoog direk met die kalsiuminhoud. 

Dit word soms as 'n halfedelsteen gebruik. 

Andesien is die eerste keer in 1841 beskryf vir die voorkoms daarvan in die Marmato-myn, Marmato, Cauca, Chocó Department, Colombia. Die naam is vir die Andes omrede dit volop voorkom in die Andesiet lawa in die berge.

In die vroeë 2000's is rooi en groen edelstene onder die naam "andesien" bemark. Dit was later vasgestel dat hiedie edelstene kunsmatig gekleur is. 

Andesien kom voor in intermediêre stollingsgesteentes soos dioriet, sïeniet en andesiet. Dit kom kenmerkend voor in metamorfe gesteentes van granuliet tot amfibolietfasies wat gewoonlik anti-periettekstuur vertoon. Dit kom ook voor as korrels in sedimentêre gesteentes. Dit word algemeen geassosieer met kwarts, kaliumveldspaat, biotiet, horingblende en magnetiet.



</doc>
<doc id="124269" url="https://af.wikipedia.org/wiki?curid=124269" title="Malindi">
Malindi

Malindi (voorheen bekend as Melinde) is 'n stad by die monding van die Galanarivier aan die kus van Kenia langs die Indiese Oseaan. Die dorp is 120 km noordoos van Mombasa. Die bevolking was 207 253 tydens die 2009-sensus.



</doc>
<doc id="124270" url="https://af.wikipedia.org/wiki?curid=124270" title="Kootjie Snyman">
Kootjie Snyman

Boeregeneraal Jacobus Philippus (Kootjie) Snyman (29 Januarie 1838 – 19 Desember 1925) word beskou as die swakste generaal van die Anglo-Boereoorlog. 

In die oorlog was hy aanvanklik kommandant van die Zeerust-kommando, en later generaal van die Rustenburgse en Marico-burgers. By die Beleg van Mafeking was hy onder bevel van generaal Piet Cronje, maar is met voorgenoemde se vertrek op 18 November 1899 in bevel oor die beleg gestel. Snyman kon egter geen welslae behaal nie. Weens sy besluiteloosheid en swak toepassing van dissipline, is baie van sy manskappe doodgeskiet, gewond of gevange geneem.

Na die Slag van Diamond Hill digby Pretoria, is hy weens growwe pligsversuim van sy rang onthef, en is vir lafhartigheid op die slagveld tot tronkstraf gevonnis. Ná die val van Pretoria is hy deur die Britte vrygelaat en het die res van die oorlog op sy plaas deurgebring. 

Hy is op ouderdom 87 te Doornhoek, Marico, oorlede.


</doc>
<doc id="124275" url="https://af.wikipedia.org/wiki?curid=124275" title="Anortoklaas">
Anortoklaas

Die mineraal anortoklaas ((Na, K) AlSi3O8) is 'n kristallyne vaste oplossing in die alkali-veldspaatreeks waarin die natrium aluminiumsilikaat lid in groter verhouding bestaan. Dit bestaan uit tipies tussen 10 en 36 % van KAlSiO en tussen 64% en 90% NaAlSiO. 
Anortoklaas is 'n intermediêre lid van die hoë albiet- en sanidien- alkaliveldspaat soliede oplossingsreeks. Die intermediêre lede van hierdie reeks, hoë albiet, anortoklaas en hoë natrium-sanidien is stabiel teen temperature van 600 ° C en hoër. Onder 400 tot 600 ° C is daar slegs 'n baie beperkte oplossing (minder as ongeveer 5% op beide die lae albiet- en mikroklien eindpunte. Anorthoclase en hoë albiet vertoon trikliene simmetrie, terwyl sanidien en die lae temperatuur ortoklaasas 'n monokliene simmetrie het. As die hoë temperatuur intermediêre samestelling alkali veldspare toegelaat word om stadig af te koel, ontstaan uitwissing wat tot ‘n pertiet struktuur lei. 

Anortoklaas kom voor in hoë temperatuur natriumryke vulkaniese en hipabyssale (vlak intrusiewe) gesteentes. Die mineraal word tipies gevind as 'n bestanddeel van 'n fynkorrelige matriks of as klein fenokriste wat as los kristalle in 'n verweerde rots kan voorkom.

Dit is eers in 1885 aangedui om op Pantelleria-eiland, Trapani-provinsie, Sisilië voor te kom. Die naam kom van die Griekse αν, ορθός en κλάσις (nie reghoekige splyting), vir sy skuinssplyting.



</doc>
<doc id="124277" url="https://af.wikipedia.org/wiki?curid=124277" title="Sanidien">
Sanidien

Sanidien is die hoëtemperatuurvorm van kaliumveldspaat met 'n algemene chemiese formule van KAlSiO. Sanidien word meestal aangetref in felsiese vulkaniese gesteentes soos obsidiaan, rhioliet en tragiet. Sanidien kristalliseer in die monokliene kristalstelsel. Ortoklaas is 'n monokliene polimorf wat stabiel is teen laer temperature. By nog laer temperature is mikroklien ('n trikliene polimorf van kaliumveldspaat) weer stabiel.

As gevolg van die hoë temperatuur en vinnige afkoeling kan sanidien meer natrium in sy struktuur bevat as die twee polimorfe wat by laer temperature ewewig bereik het. Sanidien en hoë albiet vorm 'n soliede oplossingsreeks met intermediêre samestelling wat anortoklaas genoem word. Uitwissing van 'n albietfase kom voor. Die gevolglike kriptopertiet kan die beste in elektronmikroskoopbeelde waargeneem word.




</doc>
<doc id="124280" url="https://af.wikipedia.org/wiki?curid=124280" title="Stikstofmonoksied">
Stikstofmonoksied

Stikstofmonoksied is 'n chemiese verbinding van stikstof en suurstof met formule NO.

Hierdie oksied is 'n kleurlose prikkelende gas wat maklik met suurstof in die atmosfeer reageer om die bruin gas stikstofdioksied () te vorm. Die diatomiese NO-molekuul het 'n onewe aantal elektrone en is 'n paramagnetiese radikaal.

Die NO-molekuul speel 'n belangrike rol in die menslike liggaam. Daar is 'n ensiem wat hierdie molekuul uit die aminosuur L-arginien vervaardig. Hierdie ensiem word byvoorbeeld in die neurone van die lugweë aangetref. NO dien as 'n boodskapper wat inligting van die een senuweesel na 'n ander oordra.

Stikstofmonoksied word gewoonlik in die nywerheid vervaardig deur ammoniak te verbrand:

Hierdie proses vereis ongeveer 900 °C en 'n katalisator soos platinum. Die gevormde NO moet ook vinnig tot 150 °C afgekoel word om te verhoed dat gevorm word.

NO kan uit oksidasiereaksies van salpetersuur gevorm word:
NO kan met halogene oksohalogeniede vorm, soos:
Hierdie verbinding kom ook in koningswater voor.

NO kan in 'n binnebrandenjin ontstaan en hierdie proses is 'n belangrike bron van lugbesoedeling. Stikstofmonoksied kan in die lae atmosfeer as 'n katalisator optree in 'n fotochemiese proses wat osoon vorm. Motorvoertuie word dikwels met 'n katalisator toegerus om dit te verhoed.


</doc>
<doc id="124281" url="https://af.wikipedia.org/wiki?curid=124281" title="Stikstofoksied">
Stikstofoksied

'n Stikstofoksied is 'n chemiese verbinding van stikstof en suurstof ().

Daar is heelparty stikstofoksiede:


Stikstofmonoksied wat deur verbranding onstaan sal in die atmosfeer skielik met suurstof reageer volgens:

Hierdie proses is 'n belangrike stap in lugbesoedeling en daar sal altyd 'n mengsel van NO en NO teenwoordig wees. Hierdie mengsels word dikwels met of "stikstofoksiede" aangegee.


</doc>
<doc id="124283" url="https://af.wikipedia.org/wiki?curid=124283" title="Stikstofdioksied">
Stikstofdioksied

Stikstofdioksied is 'n chemiese verbinding van stikstof en suurstof met die formule .

Dit is 'n triatomiese molekulêre stof, wat 'n radikaal is en 'n geboë vorm het. Hierdie bruin gas maak 'n belangrike deel uit van lugbesoedeling en word in die atmosfeer maklik uit stikstofmonoksied gevorm.

Die stof kan dimeriseer en die kleurlose distikstoftetroksied vorm wat nie 'n radikaal is nie:
Hierdie dimerisasie is 'n ewewig wat na links skuif by laer temperatuur.

 is 'n N(IV)-verbinding. In basiese waterige oplossings disproposioneer dit tot nitriet N(III) en nitraat N(V):
Met fluoor kan 'n nitrielfluoried vorm:
Hierdie gas is 'n kragtige fluorineringsmiddel.


</doc>
<doc id="124288" url="https://af.wikipedia.org/wiki?curid=124288" title="Ga-Mashashane">
Ga-Mashashane

Ga-Mashashane is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124289" url="https://af.wikipedia.org/wiki?curid=124289" title="Ga-Manyapje">
Ga-Manyapje

Ga-Manyapje is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124290" url="https://af.wikipedia.org/wiki?curid=124290" title="Ga-Maribana">
Ga-Maribana

Ga-Maribana is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124291" url="https://af.wikipedia.org/wiki?curid=124291" title="Ga-Masehlong">
Ga-Masehlong

Ga-Masehlong is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124292" url="https://af.wikipedia.org/wiki?curid=124292" title="Ga-Mmathongwana">
Ga-Mmathongwana

Ga-Mmathongwana is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124293" url="https://af.wikipedia.org/wiki?curid=124293" title="Ga-Matlapa">
Ga-Matlapa

Ga-Matlapa is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124294" url="https://af.wikipedia.org/wiki?curid=124294" title="Ga-Mmabasotho">
Ga-Mmabasotho

Ga-Mmabasotho is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124296" url="https://af.wikipedia.org/wiki?curid=124296" title="Ga-Matlhodi">
Ga-Matlhodi

Ga-Matlhodi is 'n Swart nedersetting in Aganang Plaaslike Munisipaliteit, in die Limpopoprovinsie van Suid-Afrika. Dit is noordwes van Polokwane geleë.



</doc>
<doc id="124297" url="https://af.wikipedia.org/wiki?curid=124297" title="Elizabeth Connell">
Elizabeth Connell

Elizabeth Connell (1946–2012) was ’n Suid-Afrikaanse sopraan. Sy was veral bekend vir die vertolking van die heldinne in groot operas deur Strauss, Verdi en Wagner. Tydens die "Equity"-kunsboikotjare is sy verhinder om in Suid-Afrika op te tree. Ná haar dood is die Elizabeth Connell-prys vir jong dramatiese soprane ingestel.

Frances Elizabeth Connell is op 22 Oktober 1946 in Port Elizabeth gebore. Sy was die dogter van Raymond Connell en Elizabeth Scott. Sy studeer aan die Londense Opera Sentrum en maak haar debuut in 1972 as 'n mezzo-sopraan by die Wexford-feesopera in Ierland. In dieselfde jaar het sy die Maggie Teyte-prys gewen.

Is 1973 is sy genooi om tydens die opening van die operahuis in Sydney, in die eerste opvoering van Sergei Prokofiëf se "War and Peace" te sing. In 1980 maak sy haar debuut in Bayreuth, Duitsland, as Ortrud in Wagner se "Lohengrin" en later as Bragáne in sy "Tristan und Isolde". Sy was vir vyf jaar aan die Engelse Nasionale Opera verbonde, waarna sy 'n vryskutkunstenaar geword het. In 1981 het sy al haar optredes gestaak. Sy het weer in 1983 begin sing, maar die keer as 'n sopraan.

Connell het in die operahuise van Londen, Parys, Wene, Berlyn, München, Hamburg, New York (by die Metropolitaanse Opera), San Francisco, Milaan (in La Scala), Napels en Genève opgetree. Sy het 'n wye verskeidenheid opera-rolle vertolk en by talle groot opera-feeste opgetree. Sy het ook 'n aantal opnames van haar optredes gemaak.

Sy gee haar laaste vertoning op 27 November 2011 in Hastings, Engeland. In 2012 moes sy by die Opéra de Toulon optree, maar het weens siekte nooit verskyn nie. Connell is op 18 Februarie 2012 in Londen aan kanker oorlede. Sy was 65 jaar old.

Elizabeth Connell het $20 000 vir 'n opera-prys in haar naam agtergelaat. Dramatiese soprane van alle identiteite kan aan die kompetisie deelneem. Die eerste kompetisie het op 13 September 2014 in Sydney plaasgevind. Die wenner ontvang ook 'n oudisie in die Royal Opera House (Covent Garden) as deel van die prys.


</doc>
<doc id="124298" url="https://af.wikipedia.org/wiki?curid=124298" title="Siemens">
Siemens

Siemens kan een van die volgende wees:



</doc>
<doc id="124301" url="https://af.wikipedia.org/wiki?curid=124301" title="Distikstoftrioksied">
Distikstoftrioksied

Distokstoftrioksied is 'n chemiese verbinding van stikstof en suurstof met formule . Dit is die anhidraat van nitroësuur.

Die eerste chemikus wat dit vervaardig het, is Gay-Lussac in 1816. Dit is 'n giftige en reaktiewe gas wat onder ligte druk 'n vloeistof vorm. By 'n temperatuur laer as -100,1 °C is dit 'n ligteblou vastestof wat smelt tot 'n diepblou vloeistof. By 'n temperatuur van omtrent 0 °C kry dit 'n groen kleur omrede daar in hierdie vloeistof 'n ontbindingsewewig plaasvind:

en

Die tetroksied is gelerig en saam met die blou kleur gee dit groen.

Die stof reageer met water en vorm nitroësuur. Hierdie reaksie is in ewewig:

Die ewewigskonstante

Distikstoftrioksied kan gebruik word om nitrosielsoute van sterk sure te vervaardig, soos , of 


</doc>
<doc id="124302" url="https://af.wikipedia.org/wiki?curid=124302" title="Distikstofmonoksied">
Distikstofmonoksied

Distikstofmonoksied of distikstofoksied of laggas is 'n verbinding van stikstof en suurstof met formule .

Dit is 'n kleurlose, taamlik onreaktiewe gas wat soeterig smaak en narkotiese eienskappe het. Dit word as dryfgas gebruik om vinnige slagroom te maak.

Laggas is termodinamies 'n sterk oksideermiddel, maar dit is kineties gehinder. Daarom is dit taamlik onreaktief. Laggas kan by ontploffings van ammoniumnitraat gevorm word:
Hierdie reaksie is spontaan termodinamies (formula_2) en verloop ná detonasie baie vinnig. 

Die aarde se atmosfeer word aan laggas blootgestel. Daar is natuurlike bronne, maar die mens het die blootstelling duidelik vergroot.

Die geskiedenis van die aardatmosfeer se laggasvlakke is nie so goed bekend as ander gasse s'n nie, maar ons weet dat die vlakke van 1 n.C. tot omtrent 1850 n.C. op ongeveer 270 dele per miljard amper konstant gebly het. Vanaf 1850 het dit egter begin styg en is nou ongeveer 320 dpmj. Die mens se bydrae kom uit die landbou, soos landboubemesting en veevoer, maar ook van die verbranding van biomassa en uit die nywerheid.

Laggas is taamlik stabiel in die troposfeer, maar in die stratosfeer is die halfleeftyd ongeveer 120 jaar. Daar kan dit fotochemies ontbind en atomêre suurstof in die (D)-opgewekte elektroniese toestand vorm:

Dit vernietig 'n laggasmolekuul wat 'n kragtige kweekhuisgas is, maar dit skep ook 'n ander probleem. Die suurstofatoom wat gevorm word is baie reaktief. Dit kan 'n tweede laggasmolekuul aanval

of:

Die stikstofmonoksied wat gevorm word kan osoon vernietig en het reeds 'n groot bydrae tot die osoongat gelewer.


</doc>
<doc id="124306" url="https://af.wikipedia.org/wiki?curid=124306" title="Distikstofpentoksied">
Distikstofpentoksied

Distikstofpentoksied is 'n stikstofoksied met formule . In hierdie verbinding met suurstof het stikstof die hoogste oksidasietoestand N(V). Dit is die anhidraat van salpetersuur. Dit is 'n vastestof met 'n lae smeltpunt, wat daarna ontbind, soms met 'n ontploffing.

 kan gevorm word deur salpetersuur op fosforoksied te drup:

Dit kom ooreen met die heksagonale kristalstruktuur wat uit plat driehoekige nitraat-ione en lineêre nitroniumione bestaan. Dit is in der waarheid 'n "sout": nitroniumnitraat. Die damp bestaan nogtans uit -O--molekule. 

-oplossings in salpetersuur kan gebruik word om watervrye metaalnitrate te vervaardig. 'n Toriumnitraathidraat gee aanvanklik 'n adduk:

Die adduk kan in vakuum verhit word tot 150-160 °C om die watervrye vry te stel.


</doc>
<doc id="124308" url="https://af.wikipedia.org/wiki?curid=124308" title="Billy Connolly">
Billy Connolly

Billy Connolly (1942-) is ’n komediant, akteur en musikant van Glasgow, Skotland. Hy is bekend vir sy lang hare, gepunte baard, vuil grappies en vloektaal. Sy bynaam is "The Big Yin" (""Die groot een"" in Skots).

William Connolly is tuis in Anderston in Glasgow, Skotland gebore en het in 'n woonstel in dieselfde stad grootgeword. Hy het skool verlaat om 'n sweiser by 'n skeepswerf te word en het by die valskermregiment aangesluit. Connolly het 'n belangstelling in volksmusiek ontwikkel en uiteindelik 'n volwaardige banjo-speler en 'n lid van die groep "Humblebums" geword. Die grappies wat hy tussen liedjies vertel het, was gewild en hy het uiteindelik 'n voltydse komediant geword.

Connolly het vyf kinders. Hy is met Pamela Stephenson, die moeder van sy drie jongste kinders, getroud. In 2013 is hy met Parkinson se siekte gediagnoseer en het 'n operasie vir prostaatkanker ondergaan.

Connolly is herhaaldelik deur TV-kykers as Brittanje se beste komediant aangewys. Hy is vir 'n Bafta-prys vir sy rol in die prent "Mrs. Brown" (1997) genomineer. In 2003 is die Orde van die Britse Ryk aan hom toegeken.




</doc>
<doc id="124309" url="https://af.wikipedia.org/wiki?curid=124309" title="Pieter Bleeker">
Pieter Bleeker

Pieter Bleeker (10 Julie, 1819, Zaandam – 24 Januarie, 1878, Den Haag) was 'n Nederlandse dokter, igtioloog en herpetoloog. Hy is ook bekend vir sy boek, "Atlas Ichthyologique des Orientales Neerlandaises", sy groot werk oor visse in oos-Asië wat tussen 1862 en 1877 gepubliseer is.

Hy het gewerk as 'n mediese offisier in die Koninklike Nederlandese Oos-Indiese Leër van 1842 tot 1860 in Indonesië. Gedurende hierdie tyd het hy die meeste van sy igtiologie werk gedoen terwyl hy in die leër gewerk het. Hy het die meeste van sy spesies van die plaaslike vissers gekry maar het ook 'n groot netwerk van kontakte opgebou in verskeie staats buiteposte oor die eiland wat ook vir hom spesies verskaf het. Hy het oor die 12,000 spesies versamel waarvan die meeste tans in die "Natural History Museum" in Leiden is. Hy het ook met Auguste Duméril gekommunikeer in Parys. Sy werk oor igtiologie en tropiese medisyne is beloon met twee ere-doktorate deur Leiden Universiteit in 1846 en Utrecht Universiteit in 1849.

Nadat hy terug gekeer het na Nederland in 1860, het hy sy "Atlas Ichthyologique des Indes Orientales Néerlandaises" gepubliseer. Dit is 'n omvattende dokument oor studies in Indonesië gedoen met 1,500 illustrasies. Dit was gepubliseer in 36 volumes tussen 1862 tot en met sy dood in 1878 . Tussen 1977 en 1983 het die Smithsonian Instituut sy werk in 10 volumes herpubliseer.

Bleeker het meer as 500 papiere oor igtiologie gepubliseer waarin hy 511 nuwe genera en 1,925 spesies beskryf het.

Hy het ook werk gedoen in herpetologie; hy het onder andere 14 spesies van reptiele beskryf. die meeste van hulle beskryf in "Reptilien van Agam".

In 1855 word hy 'n korrespondent van die Koninklike Nederlandse Akademie vir Kuns en Wetenskappe, departement Natuurkunde en in 1862 word hy 'n lid.



</doc>
<doc id="124311" url="https://af.wikipedia.org/wiki?curid=124311" title="Maureen Connolly">
Maureen Connolly

Maureen Connolly (1934–1969) was ’n Amerikaanse tennisspeler. Sy het nege Grand Slam-enkelspeltitels in die 1950's gewen. In 1953 was sy die eerste vrou wat dit reggekry het om Wimbledon, die Amerikaanse Ope en die Franse Ope in een jaar te wen.

Connolly is op 17 September 1934 in San Diego, Kalifornië gebore. Sy is in 'n perdry-ongeluk beseer en moes haar tennisloopbaan op die ouderdom van 19 beëindig. Sy was van 1955 tot haar dood met Norman Brinker getroud. Die egpaar het twee dogters gehad. Sy is in 1966 met ovariale kanker gediagnoseer, wat na haar maag versprei het. Connolly is op 21 Junie 1969 in Dallas oorlede. Sy was 34 jaar oud.


</doc>
<doc id="124312" url="https://af.wikipedia.org/wiki?curid=124312" title="Klavierconcerto nr. 6 (Mozart)">
Klavierconcerto nr. 6 (Mozart)

Klavierkonsert nr. 6 in B-mol-majeur, K. 238, is 'n klavierkonsert wat deur die 20-jarige Wolfgang Amadeus Mozart in 1776 gekomponeer is.




</doc>
<doc id="124327" url="https://af.wikipedia.org/wiki?curid=124327" title="Imraan Coovadia">
Imraan Coovadia

Imraan Coovadia (1970-) is ’n Suid-Afrikaanse skrywer en akademikus. Hy het aan Harvard en Yale studeer en was ’n sleutelfiguur in die Universiteit van Kaapstad se program vir skeppende skryfwerk.

Sy eerste roman, "The Wedding", is in 2001 gelyktydig in die VSA en Suid-Afrika gepubliseer, en is ondertussen in Hebreeus en Italiaans vertaal. Sy ander romans sluit in "Green-eyed Thieves", "High Low In-between" (wat die Sunday Times-fiksieprys en die Universiteit van Johannesburg-prys gewen het) en "The institute for Taxi Poetry". Hy het ook 'n akademiese monografie, "Authority and Authorship in V.S. Naipaul", geskryf.



</doc>
<doc id="124330" url="https://af.wikipedia.org/wiki?curid=124330" title="Masabata Klaas">
Masabata Klaas

Masabata Klaas (gebore 3 Februarie 1991) is 'n internasionale krieketspeler wat 27 Internasionale Eendag- en 12 Twintig20 Internasionale wedstryde vir Suid-Afrika se nasionale vrouekrieketspan gespeel het sedert haar debuut in 2010.


</doc>
<doc id="124331" url="https://af.wikipedia.org/wiki?curid=124331" title="Ayabonga Khaka">
Ayabonga Khaka

Ayabonga Khaka (gebore 18 Julie 1992) is 'n internasionale krieketspeler wat 44 Internasionale Eendag- en 11 Twintig20 Internasionale wedstryde vir Suid-Afrika se nasionale vrouekrieketspan gespeel het sedert haar debuut in 2012.


</doc>
<doc id="124332" url="https://af.wikipedia.org/wiki?curid=124332" title="Moseline Daniels">
Moseline Daniels

Moseline Daniels (gebore 1 February 1990) is 'n internasionale krieketspeler wat 8 Internasionale Eendag- en 16 Twintig20 Internasionale wedstryde vir Suid-Afrika se nasionale vrouekrieketspan gespeel het sedert haar debuut in 2010.


</doc>
<doc id="124333" url="https://af.wikipedia.org/wiki?curid=124333" title="Jack Cope">
Jack Cope

Robert Knox ″Jack″ Cope (1913–1991) was 'n Suid-Afrikaanse skrywer van romans, kortverhale en gedigte, asook ’n redakteur. Hy is bekend vir die romantiese verhouding wat hy in die vroeë 1960’s met die Suid-Afrikaanse digteres Ingrid Jonker gehad het. Van 1960 af het hy ’n 20 jaar lange verbintenis met die tweetalige literêre tydskrif "Contrast" gehandhaaf. Hy het agt romans geskryf (onder meer "The Fair House", "The Golden Oriole", "Albino" en "The Rain-Maker"), asook drie digbundels en verskeie kortverhaalbundels (insluitende "The Tame Ox", "The Man Who Doubted and Other Stories" en "Alley Cat and Other Stories"). In 1971 het hy die Central News Agency-prys vir Letterkunde vir "The Rain-Maker" ontvang.

Robert Knox Cope is op 3 Junie 1913 in Mooirivier in die destydse Natal gebore en is tuis onderrig. Van 12 studeer hy aan die Durban Hoërskool en word daarna 'n joernalis vir die "Natal Mercury" en toe 'n politieke korrespondent vir Suid-Afrikaanse koerante in Londen. Met die uitbreek van die Tweede Wêreldoorlog keer hy na Suid-Afrika terug. Hy trek na Kaapstad waar hy van 1941 tot 1955 vir "The Guardian" in verskeie hoedanighede werk, insluitend as kulturele kritikus en 'n algemene redakteur.

In 1942 trou hy met die kunstenaar Lesley de Villiers. Hulle is in 1958 uit mekaar en skei in die vroeë 1960's. Hulle het twee seuns, Raymond (1948–1977) en Michael (gebore 1952) gehad.

Cope is op 1 Mei 1991 in Stevenage, Hertfordshire oorlede.

Van sy werke sluit in:



</doc>
<doc id="124335" url="https://af.wikipedia.org/wiki?curid=124335" title="Herpetologie">
Herpetologie

Herpetologie is 'n afdeling van dierkunde wat handel oor reptiele en amfibieë. 'n Persoon wat herpetologie beoefen is 'n herpetoloog.

Daar is 'n groot verskeidenheid van reptiele in Suid-Afrika met meer as 363 spesies waavan 130 endemies is. Van 2005 tot 2009 het herpetoloë van Suid-Afrika en die buurlande die SARCA-projek afgehandel om die status van hierdie diere beter te leer begryp.


</doc>
<doc id="124337" url="https://af.wikipedia.org/wiki?curid=124337" title="Andrie Steyn">
Andrie Steyn

Andrie Steyn (gebore 23 November 1996) is 'n internasionale krieketspeler wat reeds 20 Internasionale Eendag- en 5 Twintig20 Internasionale wedstryde vir Suid-Afrika se nasionale vrouekrieketspan gespeel het.


</doc>
<doc id="124339" url="https://af.wikipedia.org/wiki?curid=124339" title="Suné Luus">
Suné Luus

Suné Luus (gebore 5 Januarie 1996) is 'n internasionale krieketspeler wat reeds 57 Internasionale Eendag- en 37 Twintig20 Internasionale wedstryde vir Suid-Afrika se nasionale vrouekrieketspan gespeel het sedert haar debuut in 2012.


</doc>
<doc id="124340" url="https://af.wikipedia.org/wiki?curid=124340" title="Raisibe Ntozakhe">
Raisibe Ntozakhe

Raisibe Ntozakhe (gebore 29 November 1996) is 'n Suid-Afrikaanse krieketspeler wat reeds 5 Internasionale eendagwedstryde vir Suid-Afrika se nasionale vrouekrieketspan gespeel het.


</doc>
<doc id="124341" url="https://af.wikipedia.org/wiki?curid=124341" title="Marie von Ebner-Eschenbach">
Marie von Ebner-Eschenbach

Marie Freifrau (Barones) Ebner von Eschenbach (* 13 September 1830 in die kasteel Zdislawitz naby Kroměříž (Kremsier) in Morawië, Oostenryk-Hongarye as "Marie Dubský von Třebomyslice"; † 12 Maart 1916 in Wene) was 'n Morawies-Oostenrykse skryfster wat as een van die vernaamste 19de eeuse verhaalskryfsters in die Duitssprekende literatuur beskou word. Sy het veral bekendheid verwerf met haar romans en novelles, wat dikwels 'n sielkundige dimensie het, en haar insigvolle aforismes (as bundel in 1880 gepubliseer) waarvan die mees treffende ingang gevind het tot die algemene Duitse spreekwoordeskat.

In haar prosawerk lewer Marie von Ebner-Eschenbach 'n lewendige beskrywing van die Oostenryks-Hongaarse samelewing in die tyd van keiser Franz Joseph I. Die protagoniste van haar romans, waarin sy vanuit 'n sosiaal-psigologiese standpunt dikwels kritiek op maatskaplike toestande lewer, kom uit alle lae van die samelewing.

As dogter van die Rooms-Katolieke majoor Franz Baron Dubsky is Marie von Ebner-Eschenbach in 'n ou Boheemse adellike familie gebore. Haar moeder Maria (née Freifrau (Barones) von Vockel) wat oorlede is kort nadat sy geboorte aan haar geskenk het, was uit 'n Saksies-Protestantse familie afkomstig. Danksy Tsjeggiessprekende bediendes en Duits- en Franssprekende goewenantes het Marie, wat haar kinderjare en jeug in Zdislawitz en Wene deurgebring het, in 'n meertalige omgewing groot geword. Eugénie Bartenstein, haar eerste stiefmoeder, is oorlede toe Marie sewe jaar oud was. Drie jaar later het haar vader met grawin Xaverine Kolowrat-Krakowsky, 'n buitengewoon goed opgeleide adellike, in die huwelik getree. 

Die gesin het elke jaar meerdere maande in Wene deurgebring waar Xaverine haar stiefdogter na opvoerings in die Burgtheater saamgeneem en haar belangstelling vir literatuur gewek het. Op die ouderdom van agttien het Marie met haar neef Moritz von Ebner-Eschenbach getrou wat vyftien jaar ouer was as sy en tot 1850 as professor aan die Weense "Ingenieur-Akademie "gedoseer het. Vervolgens het hy as veldmaarskalk-luitentant gedien en 'n lid van die Akademie van Wetenskappe geword. Uit die huwelik is geen kinders gebore nie so dat Marie haar vrye tyd aan haar skryfwerk kon wy. Moritz von Ebner-Eschenbach het die literêre ambisies van sy vrou bevorder.

Onder die titel "Aus Franzensbad" ('n verwysing na die bekende Boheemse hersteloord, tans Františkovy Lázně in die Tsjeggiese Republiek) het Marie von Ebner-Eschenbach in 1858 'n anonieme satiriese briefroman oor adellikes en selftevrede burgers gepubliseer. Twee jaar later het die toneelstuk "Maria Stuart in Schottland" gevolg, maar dié drama was, net soos haar ander toneelstukke, allesbehalwe 'n groot sukses. 

Haar literêre deurbraak het eers in 1879 met die verhaal "Lotti, die Uhrmacherin" ("Lotti, die horlosiemaker") gekom wat in die maandelikse tydskrif "Deutsche Rundschau "afgedruk is (Marie von Ebner-Eschenbach het in dieselfde jaar 'n opleiding as horlosiemaker ontvang).

In 1900 was Marie von Ebner-Eschenbach die eerste vrou wat 'n eredoktorsgraad van die Universiteit van Wene ontvang het.


</doc>
<doc id="124342" url="https://af.wikipedia.org/wiki?curid=124342" title="Bulterriër">
Bulterriër

Die Bulterriër is 'n honderas wat 'n kruising is tussen die buldog en verskillende andere honderasse, soos die inmiddels uitgestorwe "White English terrier".

Die bulterriër, soos dit deesdae bekend staan, het omstreeks 1860 in Engeland ontstaan. Deur buldogs of bulmastiffs met terriërs te kruis ontstaan daar 'n klein, vinnige, ratse, maar tog sterke veghond, wat aanvanklik "Bull-and-Terrier" genoem is. 

Die bulterriër is 'n gespierde, kragtiggeboude hond, dit word ook 'die gladiator onder die honde' genoem. Die dier het 'n sterk uiterlike en 'n diep, breë bors. Kenmerkend van die ras is die eiervormige kop. Vanaf die agterkop tot by die neuspunt loop die skedel afbollend na onder, die ekstra sterke, neerwaartse welving van die voorste helfte van die snoet is beduidend. Die ore is klein, dun en staan altyd regop. Die oë is versonke in hul kaste en is driehoekig. Hulle is diepbruin of swart van kleur; ligte oë is nie gewens nie. Die vag is kort en glad en het min 'los' vel. 

Die bulterriër kom in verskillende kleure voor. By wit honde is gekleurde vlekke nie gewens nie, behalwe aan die kop. By gekleurde honde moet die hoofkleur die grootste oppervlakte van die vag uitmaak; dit kan swart, gestreep, rooibruin, ligbruin of swart-en-taan wees. Blou en lewerkleur kom nie juis voor nie.


</doc>
<doc id="124344" url="https://af.wikipedia.org/wiki?curid=124344" title="Michael Cope">
Michael Cope

Michael Cope (1952-) is 'n Suid-Afrikaanse digter, skrywer, ontwerper en goudsmid. Sy romans is "Spiral of Fire" en "Goldin: A Tale", en sy digbundels sluit in "Scenes and Visions" en "Ghaap, Sonnets from the Northern Cape". Hy is die seun van die gesiene skrywer Jack Cope. Sy werk beskryf meestal mense, hul stories en omgewingsbeelde.

Romans:

Digbundels:

Memoires:


</doc>
<doc id="124347" url="https://af.wikipedia.org/wiki?curid=124347" title="Presbiteriaanse Kerk in Ierland">
Presbiteriaanse Kerk in Ierland

Die Presbiteriaanse Kerk in Ierland (Engels: "Presbyterian Church in Ireland", kort "PCI"; Iers: "Eaglais Phreispitéireach in Éirinn", Ulster-Skots: "Prisbytairin Kirk in Airlann") is die grootste Presbiteriaanse denominasie in Ierland en die grootste Protestantse denominasie in Noord-Ierland. Soos die meeste ander Christelike kerke is dit op 'n gesamentlike grondslag vir die hele eiland georganiseer, in beide Noord-Ierland en die Republiek Ierland. Die Presbiteriaanse Kerk het sowat 225 000 lidmate in 536 gemeentes wat van Bushmills in die Noord-Ierse graafskap Antrim tot Aghada in die graafskap Cork, Republiek Ierland strek.

Die Presbiteriaanse Kerk in Ierland is in 1840 gestig met die samesmelting van twee Presbiteriaanse kerke, die "General Synod of Ulster" en die "Secession Synod", tydens die eerste Algemene Vergadering van die Presbiteriaanse Kerk in Ierland in Belfast op 10 Julie 1840. 

Ierse Presbiterianisme het sy oorsprong in die Skotse migrasiegolwe na Ulster in die vroeë 17de eeu. Die oudste gemeente in Noord-Ierland is die Presbiteriaanse Kerk van Ballycarry wat in 1613 gestig is. Die jongste, die Presbiteriaanse Kerk Donabate in die graafskap Dublin, is in 2010 gevestig.



</doc>
<doc id="124348" url="https://af.wikipedia.org/wiki?curid=124348" title="Ammoniumnitraat">
Ammoniumnitraat

Ammoniumnitraat is 'n sout met samestelling . Dit bevat stikstof in beide die oksidasietoestand -3 (in die ammoniumioon ) en +5 (in die nitraat-ioon ). Hierdeur is hierdie verbinding in staat om 'n outoredoks-reaksie te ondergaan waarin die nitraat as oksidasie- en die ammonium as reduksiemiddel optree. 

Hierdie reaksie maak die stof tot 'n plofstof.

Hierdie reaksie is eksoterm en tree op wanneer die sout gesmelt word. In klein hoeveelhede wat nie ingesluit word nie lei dit nogtans nie tot ontploffings nie, omdat daar ook 'n endotermiese reaksie kan plaasvind wat die ontwikkelde hitte absorbeer:

Hierdie reaksie beperk die temperatuur van die smelt tot 230 - 260 °C en verhoed 'n ontploffing. Indien die smelt ingesluit word en die druk kan oploop word die ewewig gedwing na links te skuif en sal die temperatuur oploop en ontstaan daar 'n ontploffing. Daar is voorbeelde van sulke ontploffings in die nywerheid soos in Port Neal, naby Sioux City in Iowa (VS) (op 13 Desember 1994).

Hoewel ammoniumnitraat 'n gewilde plofstof is wat dinamiet amper verdring het, het die stof 'n ander belangrike aanwending: dit is 'n belangrike vorm van kunsmis omdat plante beide ammonium en nitraat vereis.

Ammoniumnitraat (AN) het by 1 Atm vyf polimorfiese fases.:

Die AN-I-struktuur is 'n statistiese weergawe van die CsCl-struktuur (B1). Die ander strukture is gebaseer op 'n vervorming van die CsCl-struktuur, behalwe AN-III wat van die NiAs-tipe (B8) afgelei is.

Onder hoë druk is daar nog AN-VI en AN-VII gevind. Hierdie rykdom aan strukture weerspieël die feit dat die ione waaruit die rooster opgebou is, nie die vorm van 'n sfeer het nie.


</doc>
<doc id="124349" url="https://af.wikipedia.org/wiki?curid=124349" title="Kerk van Ierland">
Kerk van Ierland

Die Kerk van Ierland (Engels: "Church of Ireland", Iers: "Eaglais na hÉireann", Ulster-Skots: "Kirk o Airlann") is 'n Christelike kerk in Ierland en 'n outonome kerkprovinsie binne die Anglikaanse Gemeenskap. Dit is op 'n gesamentlike grondslag vir die hele eiland georganiseer en is tans die tweede grootste Christelike kerk op die eiland Ierland na die Rooms-Katolieke Kerk.

Soos ander Anglikaanse kerke het die Kerk van Ierland voor-Reformatoriese elemente en praktyke bewaar, soos sy hiërargiese episkopalistiese organisasievorm met biskoppe as plaaslike kerkleiers, terwyl die biskop van Rome of pous se aanspraak op die hoogste gesag in alle kerklike sake verwerp word. In sy teologie en liturgie is baie beginsels van die Protestantse Hervorming verwesenlik - veral diegene wat gedurende die Engelse Reformasie aanvaar is. 

Die Kerk van Ierland beskou homself as beide Katoliek en Gereformeerd. Binne die kerk bestaan daar sowel strominge wat die kerk se Katolieke karakter beklemtoon (hoë kerk of" high church") asook lede wat hul geloof in die Protestantse of evangelikale tradisie beoefen (lae kerk of "low church"). Om historiese en kulturele redes word die Kerk van Ierland as 'n Protestantse kerk beskou. 

Die Keltiese Kerk, wat met die sendingwerk van Sint Patrick in die 5de eeu in Ierland ontstaan het, word steeds erken as die oorsprong van die moderne Kerk van Ierland. Sy diosesane en parogiale struktuur is reeds eeue gelede gevestig, terwyl die Protestantse Hervorming in die 16de eeu die belangrikheid van die individu se verhouding tot God beklemtoon het en die Kerk laat herbesin het oor sy Bybelse fondament.

Die Kerk van Ierland het altesaam 375 000 lidmate. Dit is die tweede grootste denominasie in die Republiek van Ierland met sowat 126 400 lidmate, en die derde grootste in Noord-Ierland met sowat 249 000 lidmate.


</doc>
<doc id="124350" url="https://af.wikipedia.org/wiki?curid=124350" title="Ammonium">
Ammonium

Ammonium is 'n komplekse katioon met formule . 

Dit word gevorm wanneer ammoniak ('n basis) deur 'n suur geprotoneer word.
Die ammonium-katioon is 'n taamlik swak suur.

Hierdie katioon kom in talle soute voor, wat algemeen goed in water oplosbaar is. Die chemie van ammoniumverbindings kan goed met die alkalimetale s'n vergelyk word.

Van die ammoniumsoute is:

Die vier waterstofatome van die ammoniumioon kan vervang word deur byvoorbeeld metielgroepe
Hierdie is die tetrametielammonium-katioon, waarin vier waterstofatome vervang, is, maar monometiel-, diëtiel- en trimetielammonium-katione kan ook vervaardig word. 


</doc>
<doc id="124352" url="https://af.wikipedia.org/wiki?curid=124352" title="Marcus Élieser Bloch">
Marcus Élieser Bloch

Marcus Élieser Bloch (1723–1799) was 'n Duitse dokter en natuurkundige. Hy word beskou as een van die belangrikste igtioloë van die 18de eeu.


</doc>
<doc id="124358" url="https://af.wikipedia.org/wiki?curid=124358" title="AgustaWestland AW101">
AgustaWestland AW101

Die AgustaWestland AW101 is 'n mediumlig-helikopter wat in beide militêre en burgerlike toepassings gebruik word. Dit is ontwikkel deur 'n gesamentlike onderneming tussen Westland Helicopters in die Verenigde Koninkryk en Agusta in Italië in reaksie op die nasionale vereistes vir 'n moderne vlootnutshelikopter. Verskeie operateurs, insluitend die gewapende magte van Brittanje, Denemarke, Noorweë en Portugal, gebruik die naam Merlin vir hul AW101-vliegtuig. Dit word vervaardig in fabrieke in Yeovil, Engeland en Vergiate, Italië. Gelisensieerde monteerwerk is ook in Japan en die Verenigde State van Amerika onderneem.

Voor 2007 is die vliegtuig bemark onder die aanwysing EH101. In 2000 het "Westland Helicopters" en "Agusta" saamgesmelt om "AgustaWestland" te vorm, wat gelei het tot die tipe se herbenaming as die AW101. Die AW101 het die eerste keer in 1987 gevlieg, en is in diens geplaas in 1999. Sedert die AW101 se bekendstelling, het dit 'n paar ouer helikoptertipes vervang, soos die Sea King, in rolle soos medium-grootte vervoer, anti-duikbootoorlogvoering, en skeepsgebaseerde nutsbedrywighede.



</doc>
<doc id="124359" url="https://af.wikipedia.org/wiki?curid=124359" title="Polikarpof I-16">
Polikarpof I-16

Die Polikarpof I-16 was 'n Russiese vegvliegtuig wat ook in die Tweede Wêreldoorlog diens gedoen het. Dit was die wêreld se eerste laevlerk-, vryhangendebalktipe ontwerp met intrekbare wiele vir 'n vliegtuig. Die romp was van hout gemaak. Die prototipe het sy nooiensvlug op 31 Desember 1933 voltooi. Met sy topspoed, wat 123 km/h vinniger was as dié van sy mededingers, was dit een van die beste vegvliegtuie van sy tyd. Produksie vir die vliegtuig is eers in 1939 gestaak. 

Dit was eers tydens die Spaanse Burgeroorlog dat die Westerse wêreld kennis van die vliegtuig geneem het. Die Spaanse Republikeine het vanaf Oktober 1935 altesaam 278 "Polikarpofs" ontvang. Hispano-Suiza het die vliegtuig onder lisensie vir die Republikeine vervaardig, terwyl ander ná vredesluiting deur die Francoregering gebruik is. Baie van die "Polikarpofs" wat gebruik is, is deur vrywillige Russiese vlieëniers beman. Vanaf 1937 is die "Polikarpof I-16" deur China teen die Japannese gebruik. In 1939 was hulle in hewige luggevegte betrokke met die Japannese op die grens van Mantsjoerye. Hulle is ook gebruik deur die Russiesse Lugmag tydens die Winteroorlog met Finland. Toe Duitsland vir Rusland binneval het, was die "Polikarpof I-16" verouderd. Ten spyte van groot verliese het die Russe tot in 1941 met die vliegtuig bly veg. Sommige vlieëniers het uit desperaatheid doelbewus teen Duitse vliegtuie gebots. Die vliegtuig is eers in 1943 uit diens onttrek.




</doc>
<doc id="124360" url="https://af.wikipedia.org/wiki?curid=124360" title="Dagsoom">
Dagsoom

'n Dagsoom (Engels: "outcrop") is 'n sigbare blootstelling van bodemrots of antieke oppervlakkige afsettings op die oppervlak van die Aarde.

'n Sub-dagsoom (Engels: "subcrop") vorm waar 'n laag gesteentes teen 'n ander laag gesteentes doodloop. Dit kan bv. vorm waar 'n formasie deur tektoniese kragte geroteer-word, en op die oppervlak verweer waar dit dagsoom. Hierdie laag kan dan later weer bedek word tydens 'n daaropvolgende fase van afsetting. Hierdie nuwe laag/lae verkit later, om 'n nuwe sedimentêre formasie te vorm, waarteen die oorspronklike laag dan dagsoom.

Dagsome dek nie die die grootste gedeeltes van die landoppervlakte van die Aarde nie, aangesien die bodemrots of oppervlakkige afsettings in die meeste gevalle bedek word deur 'n laag grond en plantegroei, en nie van naby gesien of ondersoek kan word nie. Op plekke waar die oorliggende dekking verwyder word deur erosie of tektoniese opheffing, kan die rots dagsoom. Sulke blootstelling sal die meeste voorkom in gebiede waar erosie vinniger as verwering voorkom, soos teen steil heuwels, bergkranse en bergtoppe, rivieroewers en tektonies aktiewe gebiede.

In Finland het glasiale erosie tydens die laaste glasiale maksimum (ongeveer 11000 vC), gevolg deur brander/see-erosie en daaropvolgende post-glasiale isostatiese opheffing 'n groot getal gladde kus en littorale dagsome tot gevolg gehad.

Bodemrots en afsettings naby aan die oppervlak kan ook op die Aarde se oppervlak blootgestel word deur menslike uitgrawings soos steengroewe en die bou van paaie.


</doc>
<doc id="124362" url="https://af.wikipedia.org/wiki?curid=124362" title="Sugiliet">
Sugiliet

Sugiliet (/ˈsuːɡᵻlaɪt/ SOO-gi-lyt), ook bekend as lavuliet, koninklike Asel, cybeliien, en wesseliet, is 'n relatief skaars pienk tot pers siklo-silikaat mineraal met die ingewikkelde chemiese formule . Sugiliet kristalliseer in die heksagonale kristalstelsel met prismatiese kristalle. Kristalle word selde aangetref, en Sugiliet kom gewoonlik in massiewe vorm voor. Dit het 'n Mohs hardheid van 5,5-6,5 en 'n soortlike gewig (relatiewe digtheid) van 2,75-2,80. Dit is meestal ondeursigtig.

Sugiliet is die eerste keer in 1944 deur die Japannese petroloog Ken-ichi Sugi (1901–1948) beskryf vir 'n voorkoms op Iwagi eiland, Japan, waar dit in 'n aegirien sïeniet intrusiewe gesteente gevind is. Dit word ook in 'n soortgelyke omgewing by Mont Saint-Hilaire, Quebec, Kanada gevind. In Suid-Afrika, word dit in die Wessels-myn in die Noord-Kaap provinsie ontgin uit laag-gebonde mangaanafsettings (die naam wesseliet is afkomstig van die naam van die myn). Dit word ook in gerapporteer in Ligurië en Toscane, Italië, Nieu-Suid-Wallis, Australië en Madhya Pradesh, Indië.

Let wel: Die ‘’g’’ in die mineraal se naam word algemeen uitgespreek soos die ‘’j’’ in die naam "Jacques". Soos met die meeste minerale, is die uitspraak egter dieselfde as die persoon waarna dit vernoem is; in hierdie geval, die Japannese naam Sugi het 'n harde "g", soos in "berge".
Sugiliet is 'n halfedelsteen, en word gewoonlik in juweliersware (gewoonlik in cabochon vorm) en in ornamente gebruik.

Dit is ook gewild onder mineraalversamelaars, veral in kristalvorm.




</doc>
<doc id="124363" url="https://af.wikipedia.org/wiki?curid=124363" title="Avogadriet">
Avogadriet

Avogadriet () is 'n kalium-sesiumtetrafluoroboraat in die haliedklas minerale. Avogadriet kristalliseer in die ortorombiese kristalstelsel (ruimtegroep Pnma) met selparameters a 8.66 Å, b 5.48 Å en c Å 7.03.

Die mineraal is in 1926 deur die Italiaanse mineraloog Ferruccio Zambonini ontdek. Hy het verskeie monsters van die vulkaniese fumarole naby Vesuvius en van die Lipari-eilande ontleed. As gevolg daarvan kan dit slegs as 'n sublimasieproduk rondom 'n vulkaniese fumarole gevind word. Hy noem dit na die Italiaanse wetenskaplike Amedeo Avogadro (1776–1856).

Hierdie mineraal het die geordende -tipe (HO) struktuur.


</doc>
<doc id="124365" url="https://af.wikipedia.org/wiki?curid=124365" title="Kaliumperchloraat">
Kaliumperchloraat

Kaliumperchloraat is 'n sout wat uit en perchloraat-ione bestaan. Dit is die kaliumsout van perchloorsuur ().

Kaliumperchloraat het die laagste oplosbaarheid in water van die alkaliperchlorate.

Kaliumperchloraat ondergaan 'n eerste orde fase-oorgang by T=583K. Dit kan 'n histerese in die oorgangstemperatuur van 10 tot 40K hê, afhanklik van hoe vinnig dit afgekoel word en die digtheid verander ongeveer 10%. Die hoëtemperatuurfase het 'n kubiese struktuur wat van die haliet-tipe (B1) afgelei is. Dit is die argetipe van die H0 struktuur. Aanvanklik is dit beskryf in ruimtegroep F3m T>573K met posisies

Later het dit duidelik geword dat die posisie van die tetraëdriese perchloraatioon statisties verdeel is en dat die simmetrie Fmm is, net soos in die halietstruktuur. Dit beteken dat die gemiddelde struktuur 'n inversiepunt besit wat 'n tetraëder ontbeer. Hierdie fase behoort tot 'n klas stowwe wat plastiese kristalle genoem word. 

Daar is aanvanklik gedink dat in plastiese kristalle ione wat nie die vorm van 'n sfeer het nie, soos die tetraëdriese perchloraat hier, vry kan ronddraai, maar later het geblyk dat hulle statisties – maar wel staties – oor heelparty oriëntasies verdeel is.

Onder die oorgangstemperatuur vind 'n ordening van die perchloraatione plaas en die simmetrie word laer: ortorombies Pnma. Die tetraëdriese ione 'kies' nou vir net een bepaalde rangskikking.

Daar is talle ander perchlorate en ook fluoroborate wat 'n vergelykbare struktuur het, insluitende die ordening. Natriumperchloraat het byvoorbeeld 'n oorgangstemperatuur van 581K en die Rb- en Cs-weergawes 545K en 495K. Daar is ook minerale wat hierdie struktuur besit, soos avogadriet.


</doc>
<doc id="124368" url="https://af.wikipedia.org/wiki?curid=124368" title="Borsjt">
Borsjt

Borsjt (Oekraïens, Russies: борщ, "borsjtsj"; ) is ’n suur sop wat in verskeie Oos-Europese lande gewild is, veral in Oekraïne, Rusland, Pole, Belarus, Litaue en Roemenië. Die variasie wat in die Weste gewoonlik met die naam verbind word, is van Oekraïense oorsprong en bevat beet as een van die hoofbestanddele, vandaar die sop se kenmerkende rooi kleur. Daar is egter verskeie ander variasies sonder beet, soos suring-, rog- en koolborsjt.

Borsjt is ’n nuwer variasie van ’n antieke sop wat gemaak is van die gepekelde stamme, blare en blomskerms van die bereklou ("Heracleum sphondylium"), ’n kruidagtige plant wat in klam graslande groei en aan die gereg sy Slawiese naam verleen het. Mettertyd het dit ontwikkel in ’n groot verskeidenheid soppe, waarvan die een met beet as basis die gewildste geword het. Dit word gewoonlik gemaak van vleis- of beenaftreksel en gebraaide groente, wat benewens beet kool, wortels, uie, aartappels en tamaties kan insluit. Dit kan, na gelang van die resep, vleis of vis bevat of geheel en al vegetaries wees; dit kan warm of koud voorgesit word; dit kan wissel van ’n vullende maaltyd tot ’n helder sop. Dit word dikwels voorgesit saam met suurroom, hardgekookte eiers of aartappels, maar ’n groot verskeidenheid bykosse kan saam daarmee opgedien word.

Die gewildheid daarvan het deur Oos-Europa en die voormalige Russiese Ryk versprei en daarna na ander kontinente. Vandag beskou verskeie etniese groepe borsjt as hul nasionale gereg en word dit as deel van rituele maaltye geniet in die Oosters-Ortodokse, Oekraïens-Griekse Katolieke, Rooms-Katolieke en Joodse tradisie.

Die Afrikaanse woord kom van die Jiddisje באָרשט ("borsjt"), wat afgelei is van die spelling борщ (transkripsie: "borsjtsj"), wat algemeen in Oos-Slawiese tale soos Oekraïens en Russies voorkom.

Dit kom weer van die Proto-Slawiese "*bŭrščǐ" ("bereklou", of Борщевик обыкновенный "Borsjtsjewik obiknowjenni"). Dit was die sop se hoofbestanddeel voordat dit deur ander groente, hoofsaaklik beet, vervang is. Laasgenoemde variasie van die sop het in Oekraïne ontstaan.

’n Tipiese Oekraïense borsjt word tradisioneel gemaak van vleis- of beenaftreksel, gebraaide groente en gefermenteerde beetsap. Die res van die bestanddele hang van die resep af.

Die aftreksel word gewoonlik gemaak deur vleis, bene of albei te kook. Bees- of varkvleis of ’n kombinasie daarvan word meestal gebruik; borsstuk, ribbetjies, skenkels en dikribskyf word beskou as die geurigste, veral wanneer dit teen hoë hitte gekook word. Murgbene word beskou as die beste keuse vir die beenaftreksel. Vleisaftreksel word sowat twee uur lank gekook en beenaftreksel vier tot ses uur. Die vleis en bene word gewoonlik ná die tyd verwyder en die vleis word in die sop teruggesit sowat 10 tot 15 minute voor die borsjt gereed is. Sommige resepte vereis gerookte vleis, en dit gee die sop ’n kenmerkende grookte geur, terwyl pluimvee en lamsvleis in ander gebruik word. Tydens vastye word visaftreksel dikwels gebruik om die gebruik van vleis te systap, terwyl vegetariese variasies dikwels sampioensop in plaas van aftreksel bevat.

Die groente wat meestal in borsjt gebruik word, is beet, kool, wortels, aartappels, witwortel, uie en tamaties (of tamatiepasta). Sommige resepte bevat ook boontjies, tertappels, rape, seldery, murgpampoentjies en soetrissies. Die tradisionele bereidingsmetode is om die groente vooraf te kook, braai of bak, apart van die vleis, en dit daarna by die aftreksel te voeg. Dit kom van die Russiese manier van bestanddele apart kook totdat alles gelyk gaar is. Die groente word gewoonlik in repies gesny, behalwe die aartappels en murgpampoentjies wat in blokkies gekap word. Die beet word soms vooraf effens gekook of gebak en dan met asyn of suurlemoensap besprinkel om die kleur te bewaar, en word soms apart van die ander groente gebraai.
Die oorheersende smake in borsjt is soet en suur. Die kombinasie word gewoonlik bereik deur beetsuur by te voeg. Dit word gemaak deur gesnyde beet met vooraf gekookte, lou water te bedek en te laat staan om te gis. Suiker, sout en suurlemoensap kan ook bygevoeg word om die smaak te balanseer, en ou rogbrood om die proses te verhaas. Ná twee tot drie weke (twee tot vyf dae met die brood) word die donkerrooi soet en suur vloeistof deur ’n doek gegiet en is dit gereed om gebruik te word. Dit word by die sop gegooi net voor dit gaar is, want as dit te lank kook, sal die suurderige smaak verdwyn.

Omdat die kook van borsjt met beetsuur gewoonlik dae vooraf beplan moet word, is daar deesdae resepte waarin beetsuur met vars beetsap vervang word terwyl die suur smaak ingebring word met ander bestanddele soos asyn, suurlemoensap of sitroensuur, tamaties, tertappels, droë rooiwyn, gepekelde dille of ’n gismengsel van rogmeel en water. Die sop word gewoonlik gegeur met ’n groot verskeidenheid kruie, speserye en ander smaakmiddels soos sout, swartpeper, knoffel, loerierblare en dille. In sommige resepte word meel of ’n botter-en-meelmengsel gebruik om die borsjt verder te verdik. Daar word algemeen geglo ’n goeie borsjt moet dik genoeg wees dat ’n lepel regop daarin kan staan.

Borsjt is ’n moderne weergawe van ’n antieke sop wat deur die Slawiërs van bereklou ("Heracleum sphondylium") gemaak is. Die Slawiese naam was Борщевик обыкновенный ("Borsjtsjewik obiknowjenni") en die sop se naam is daarvan afgelei. Dit het in klam graslande gegroei en is as voer en menslike kos gebruik – van Oos-Europa tot Siberië en Noordwes-Amerika.

Die Slawiërs het bereklou in Mei bymekaargemaak en die stamme, blare en blomskerms opgekap. Dit is op ’n warm plek in water laat lê om te gis. Ná ’n paar dae was dit ’n "mengsel tussen bier en suurkool". Dit is dan gebruik om ’n sop met ’n suur smaak en skerp reuk te kook.

Die vroegste geskrewe verwysing na die Slawiese bereklousop is in "Domostroi", ’n 16de-eeuse geskrif met morele reëls en advies oor huishouding. Daarin word aanbeveel die plant word "by die heining, in die hele tuin, geplant waar die brandnetel groei", dat ’n sop daarvan gekook word en dat die leser dit "in vadersnaam met die behoeftiges deel". Szymon Syreński, ’n 17de-eeuse botanikus, het "ons Poolse bereklou" beskryf as ’n groente wat goed bekend was in Pole, Rusland, Litaue en Samogitië (dus die grootste deel van die noordelike Oos-Europa) en dat dit gebruik is om ’n "smaakvolle sop" te kook met hoenderaftreksel, eiers, suurroom en manna. Hy was egter meer geïnteresseerd in die plant se medisinale waarde en het aanbeveel gepekelde bereklousap word gebruik as ’n kuur vir koors of ’n babbelas.

Borsjt van bereklou was hoofsaaklik ’n armmansgereg. Dit word steeds weerspieël in Poolse uitdrukkings soos "goedkoop soos borsjt" ("tanio jak barszcz") en voeg "twee sampioene by borsjt" ("dwa grzyby w barszcz"; om uitspattig te wees). Dit was nie algemeen op die rykes se tafels te sien nie.

Mettertyd is ander bestanddele by die sop gevoeg en is die bereklou heeltemal vervang; woorde soos "borsjtsj" en "barszcz" het algemeen geraak vir enige sop met ’n suur smaak. In die 19de-eeuse Pole het dit sop ingesluit wat van suurbessies, korente, kruisbessies, seldery of pruime gemaak is.

John Gerard, ’n 17de-eeuse botanikus, het opgemerk mense in Pole en Litaue het ’n drankie gemaak van bereklou en suurdeeg, of iets anders wat van deeg gemaak is, wat in die plek van bier gedrink is. Dit laat dit klink asof bereklousop soms met ’n gefermenteerde mengsel van water en gort-, hawer- of rogmeel gemeng is. Sulke suur, gelatienagtige meel-en-watermengsels, wat oorspronklik bekend was as "kisel" (van die Proto-Slawiese stam *kisli, "suur"), is reeds in die 12de-eeuse "Primêre Kronieke" van Kiëf-Roes genoem en was tot in die middel van die 19de eeu ’n stapelvoedsel van Oekraïne en Rusland. In Pole het ’n sop wat op verdunde kisel geskoei is, bekend geword as óf "żur" óf "barszcz". Later, om dit te onderskei van rooi beetsop, is dit "barszcz biały" ("wit borsjt") genoem.

Die oudste bekende Poolse resepte vir borsjt, wat geskryf is deur sjefs wat kos vir die aristokrate gemaak het, dateer van die laat 17de eeu. Stanisław Czerniecki, hoofsjef van prins Aleksander Michał Lubomirski, het verskeie resepte vir borsjt ingesluit in sy "Compendium ferculorum" ("’n Versameling Geregte"), die eerste kookboek wat oorspronklik in Pools gepubliseer is, in 1682. Dit sluit suur soppe soos suurlemoenborsjt en "koninklike borsjt" in; laasgenoemde is gemaak van ’n verskeidenheid gedroogde, gerookte of vars vis en gefermenteerde rogsemels. ’n Resepteversameling van omstreeks 1686 uit die Radziwiłł-familie gevat ’n resep vir bereklouborsjt gemeng met papawersaad of fyngemaalde amandels. Omdat dit ’n maal vir die Vastyd was, is dit gegarneer met nagemaakte eiers van fyn gekapte snoek wat gedeeltelik met saffraan gekleur en in ovaal balle gerol is. In ’n alternatiewe resep vir amandelborsjt is die gepekelde bereklou met asyn vervang.
Uit borsjt het verskeie suur soppe in Oos-Pole ontwikkel. Voorbeelde sluit in uieborsjt, waarvoor daar ’n resep in ’n Russiese resepteboek uit 1905 was, en ’n groen borsjt met suring as hoofbestanddeel, wat steeds ’n gewilde somersop in Oekraïne en Rusland is. In "’n Geskenk aan Jong Huisvroue" deur Jelena Molochowets, die Russiese trefferresepteboek van die 19de eeu wat in 1861 die eerste keer gepubliseer is, is daar nege resepte vir borsjt, waarvan sommige geskoei is op kwas, ’n tradisionele Slawiese gefermenteerde drankie wat van rogbrood gemaak word. Kwasgebaseerde variasies is ook in dié tyd in Oekraïne gemaak; sommige was soorte groen borsjt en ander soortgelyk aan die Russiese "okrosjka".

Voordat beet as hoofbestanddeel gebruik is, was kool ’n belangrike bestanddeel. Koolborsjt is óf van vars kool óf van suurkool gemaak en is moeilik onderskeibaar van Russiese sjtsji. Die middel-19de-eeuse "Verklarende Woordeboek van die Lewende Groot Russiese Taal" definieer borsjt juis as "’n soort sjtsji" met beetsuur bygevoeg vir surigheid. Die belangrikheid van kool as ’n bestanddeel van borsjt vind weerklank in die Oekraïense gesegde "sonder brood is dit nie middagete nie; sonder kool is dit nie borsjt nie" (Без хліба – не обід; без капусти – не борщ; "Bez chliba – ne obid; bez kapoesti – ne borsjtsj).

Beet ("Beta vulgaris"), ’n plant inheems aan die Middellandse See-gebied, word reeds van die oudheid af verbou. Net die blare is aanvanklik gebruik omdat die witterige, bitter, gepunte wortel as oneetbaar beskou is. Die blare is waarskynlik lank gelede al in groen borsjt gebruik, voordat die rooi, beetgebaseerde sop sy verskyning gemaak het. Beetvariëteite met ronde, rooi, soet wortels is eers vir seker sedert die 12de eeu bekend en het eers teen die 16de eeu na Oos-Europa versprei. Mikołaj Rej, ’n digter en moralis van die Poolse Renaissance, het die eerste bekende Poolse resep vir gepekelde beet in 1568 in sy boek "Die Lewe van ’n Eerlike Man" gepubliseer. Dit sou later ontwikkel in "ćwikła" (Pools) of "chrain mit burik" (Jiddisj), ’n lekkerny met beet en peperwortel wat in die Poolse en Joodse kookkuns gewild is. Rej het ook die "baie smaaklike pekelwater" ("rosołek barzo smaczny") aanbeveel wat oorgebly het nadat die beet gepekel is; dit was ’n vroeë weergawe van beetsuur. Die suur is in Poolse volksmedisyne gebruik as kuur vir ’n babbelas en – gemeng met heuning – vir ’n seer keel.
Dit sal seker nooit vir seker bekend wees wie eerste daaraan gedink het om beetsuur te gebruik om borsjt te geur nie, wat ook daaraan sy rooi kleur gee. Jerzy Samuel Bandtkie se Pools-Duitse woordeboek wat in 1806 gepubliseer is, het "barszcz" die eerste keer gedefinieer as ’n sop wat van gepekelde beet gemaak is. Die feit dat sekere 19de-eeuse Russiese en Poolse resepteboeke, soos die "Handboek van die Ervare Russiese Huisvrou" (1842) deur Jekaterina Awdejewa en "Die Litause Kok" (1854) deur Wincenta Zawadzka, na beetgebaseerde borsjt verwys as "Klein-Russiese borsjt" ("barszcz małorosyjski" en "borsjtsj malorossijski"). ("Klein-Russies" is ’n term wat in dié tyd gebruik is vir etniese Oekraïners onder die bewind van die Russiese Ryk.) Dit dui daarop dat dié ontwikkeling plaasgevind het in wat nou Oekraïne is. Dié land se grond en klimaat is besonder geskik vir die verbouing van beet. In Oekraïense legendes, moontlik van 19de-eeuse oorsprong, word die uitvinding van borsjt toegeskryf aan óf Zaporozje-Kosakke wat in 1683 in die Poolse weermag diens gedoen het óf die Don-Kosakke wat in 1695 in die Russiese weermag was.

Spaanse conquistadores het in die 16de eeu aartappels en tamaties van die Amerikas na Europa gebring, maar dié groente het eers in die 19de eeu in Oos-Europa algemeen en gewild geraak. Eindelik het albei deel van boere se stapeldieet geword, asook belangrike bestanddele van Oekraïense en Russiese borsjt. Aartappels het rape in borsjtresepte vervang en tamaties – vars, geblik of in pastavorm – het beetsuur vervang as die bron van surigheid. Rape word selde in moderne resepte aangetref en indien wel, saam met aartappels. In Oekraïne is vir ’n lang ruk beide beetsuur en tamaties gebruik totdat laasgenoemde in die laaste derde van die 19de eeu meer algemeen geraak het.

In die 19de en 20ste eeu het die gewildheid van borsjt na buite die Slawiese tuislande versprei, grootliks danksy faktore soos die territoriale uitbreiding van die Russiese Ryk, Rusland se groeiende politieke en kulturele aansien en die emigrasie van Russe. Namate Rusland al hoe meer grondgebied in Noord- en Sentraal-Eurasië beslaan het, is borsjt bekendgestel in die kookkuns van verskeie volke in die gebied, van Finland tot die Kaukasus, en van Iran tot China en Alaska (Russiese Amerika).

Weswaarts het borsjt se gewildheid in ’n mindere mate toegeneem; Duitsers het hul neus opgetrek vir dié sop en ander Oos-Europese kos. Wat gehelp het om dit in Wes-Europa bekend te stel, was die gebruik van Russiese tsaars asook Russiese en Poolse aristokrate om gevierde Franse sjefs in diens te neem – hulle het later hul eie weergawes van die gereg gemaak en so die Franse se belangstelling daarin gewek. Een van die eerste Franse sjefs wat dit gedoen het, was Marie-Antoine Carême, wat in 1819 vir ’n rukkie vir tsaar Aleksander I gewerk het. Volgens hom het die oorspronklike Russiese sop net as inspirasie gedien vir ’n uitspattige haute cuisine-gereg met ’n tikkie Oosterse eksotisme. Benewens groente en beetsuur was daar in sy resep ’n geroosterde en ’n gebraaide hoender, ’n eend, ’n stuk lamsvleis, beesstert, ’n murgbeen, ’n pond spek en ses groot stukke wors. Hy het voorgestel dit word opgedien saam met bees-"quenelles", eiers en croûtons. Auguste Escoffier, ’n leerling van hom, was gefassineer deur die sop se robynrooi kleur. Hy het sy meester se resep vereenvoudig en ’n plek vir "potage bortsch" ("borsjtsop") in die Franse kookkuns verseker. Urbain Dubois en Émile Bernard, wat in Poolse aristokrate se diens was, het dit bekendgestel as Poolse sop; hul kookboek, "La cuisine classique", wat in 1856 gepubliseer is, bevat ’n borsjtresep met die beskrywende naam "potage au jus de betteraves à la polonaise" ("beetsapsop in ’n Poolse styl"); dit is teen die derde uitgawe in 1868 verander in "potage barsch à la polonaise". In 1867 is beetborsjt saam met haring, steur, "koelebjaka" en Pozjarski-kotelet voorgesit op ’n ete met ’n Russiese tema op die Internasionale Ekspo in Parys, en dit het die internasionale verbintenis met die Russiese kultuur versterk.
Massamigrasie uit die Russiese Ryk na Noord-Amerika, aanvanklik veral weens die vervolging van lede van godsdienstige minderheidsgroepe, het ’n belangrike rol daarin gespeel dat borsjt aan die ander kant van die Atlantiese Oseaan bekendgestel is. Die vroegste golwe migrasie het plaasgevind in ’n tyd toe koolgebaseerde borsjt steeds die bekendste variasie in minstens dele van Rusland was. Die Mennoniete, wat in die 1870's uit die Russiese Wolgastreek in Kanada en die VSA begin aankom het, het nog nie beet gebruik nie; in plaas daarvan het Mennonitiese variasies kool, suurkool en suring bevat. Volgens die "Joodse Ensiklopedie", wat in 1906 gepubliseer is, was koolgebaseerde "kraut borscht" in dié tyd ook in die Amerikaans-Joodse kookkuns gewilder as die beetvariasies. Daaropvolgende Joodse immigrante het die rooi variasies in Amerika help gewild maak.

In die 1930's, toe die meeste Amerikaanse hotelle geweier het om Jode toe te laat weens wydverspreide antisemitisme, het Jode van die deelstaat New York na oorde in die Catskillberge begin stroom vir hul somervakansies. Die gebied het ’n groot sentrum van Joodse vermaak geword, met restaurante wat etes aangebied het waar jy kon eet soveel as wat jy wou, insluitende groot hoeveelhede borsjt. Grossinger's, een van die grootste oorde, het borsjt deur die dag voorgesit, elke dag van die jaar. Die streek het, aanvanklik as ’n bespotting, bekend geword as die "Borsjtgordel", en dit het die verbintenis van borsjt met die Amerikaans-Joodse kultuur versterk. Omdat die meeste mense in die somer vakansie gehou het, is die sop gewoonlik koud opgedien. Marc Gold was een van die grootste verskaffers; hulle het op die hoogtepunt van hul sukses sowat 1,5 ton per jaar gelewer. Gold se borsjt het bestaan uit beetpuree wat met suiker, sout en sitroensuur gegeur en gewoonlik met suurroom gemeng is; dit kan eerder as ’n "beet-smoothie" beskryf word. Sulke "perserige, waterige sop" word, volgens Nikolai Burlakoff, skrywer van "The World of Russian Borsch", "in Amerika verbind met borsjt in die algemeen en Joodse borsjt in die besonder".
In die Sowjetunie was borsjt een van die gewildste geregte vir elke dag. Dit is deur James Meek, ’n Britse korrespondent in Kiëf en Moskou, beskryf as "die gemene deler van die Sowjet-kombuis, die gereg wat die hooftafel van die Kremlin en die agterafste kantien in die boendoes van die Oeral verbind het, ... die beetsop wat soos ’n hoofslagaar deur die kombuise van Oos-Slawiese lande gepomp het". Van die Sowjetleiers was die Oekraïens gebore Leonid Brezjnef besonder lief vir borsjt, wat sy vrou vir hom bly kook het selfs nadat hulle in die Kremlin ingetrek het.

Die sop het selfs ’n rol gespeel in die Sowjetunie se ruimteprogram. In Maart 1961, as deel van ’n kommunikasietoetsvlug, is ’n vooraf opgeneemde resep vir borsjt uit die Korabl-Spoetnik 4-ruimtetuig uitgesaai. Die tuig, met diere en ’n pop aan boord, is in ’n lae wentelbaan om die Aarde geplaas in voorbereiding vir bemande ruimtevlugte. Regte borsjt het eindelik in die ruimte beland as voedsel vir Sowjet- en later Russiese ruimtevaarders.

As die land van oorsprong van borsjt spog Oekraïne met baie streeksvariasies, met feitlik elke oblast wat sy eie weergawe het. Verskille sluit in die soort aftreksel wat gebruik word (vleis, been of albei), die soort vleis (bees, vark, pluimvee, ens.), die keuse van groente en die manier waarop dit opgekap of gekook word. So word lams- sowel as beesvleis in die Kiëfse weergawe gebruik in plaas van die tradisionele bees- en varkvleis, terwyl die aftreksel in die Poltawa-streek van pluimveevleis gekook word: dus hoender, eend of gans. Die gebruik van murgpampoentjies, bone en appels is kenmerkend van Tsjernihif se borsjt; in dié variasie word beet gebraai in plantolie pleks van vet, en die suur smaak kom uitsluitlik van tamaties en tertappels. Die Lwif-weergawe bevat beenaftreksel en word voorgesit met stukkies Weense worsies.

Baie streekvariasies het ook in Rusland ontstaan, soos die Moskouse weergawe wat voorgesit word met stukkies vleis, ham en Weense worsies, die Siberiese borsjt bevat frikkadelle en Pskof se borsjt gedroogde spiering uit die plaaslike mere. Ander unieke Russiese weergawes sluit in kloosters se Vastydborsjt, met gemarineerde seewier in plaas van kool, en die Russiese vloot se weergawe (флотский борщ, "flotski borsjtsj"), waar die groente in vierkante of diamantvorms gesny word pleks van repies.
Benewens die dik soorte borsjt wat hier bo beskryf is, is daar in Pole ook ’n robynkleurige beetsop-boeljon (vleisaftreksel) bekend as "barszcz czysty czerwony" – ’n rooi, helder borsjt. Dit word gemaak deur gefiltreerde vleis-en-groenteaftreksel met dun sampioensop en beetsuur te meng. In sommige weergawes kan gerookte vleis vir die aftreksel gebruik word en die surigheid kan verkry of verhoog word deur suurlemoensap, dillepekelwater of droë rooiwyn by te voeg. Dit kan in ’n sopbakkie voorgesit word, of – veral met ’n deftige aandete – as ’n warm maal in ’n beker met twee handvatsels en saam met krokette of gevulde pasteikors. Anders as met ander soorte borsjt, word dit nie met suurroom wit gemaak nie.

Kersaandborsjt ("Barszcz wigilijny") is ’n variasie van helder borsjt wat tradisioneel met die Poolse Kersaandete voorgesit word. Dan word die vleisaftreksel óf uitgelaat óf vervang met vissop wat gewoonlik gemaak word deur die kook van die afgekapte koppe van vis wat vir ander Kersgeregte gebruik is. Die sampioene wat gebruik word om die sampioensop te kook, word dan in "uszka" (klein gevulde kluitjies) geplaas en saam met die borsjt voorgesit.

In die somer is koue borsjt ’n gewilde alternatief vir bogenoemde variasies, wat gewoonlik warm voorgesit word. Dit bestaan uit beetsuur of beetsap wat gemeng word met suurroom, karringmelk, suurmelk, kefir of jogurt. Die mengsel het ’n kenmerkende pienk of magenta kleur. Dit word verkoel voorgesit, gewoonlik met fyn gekapte beet, komkommer, radyse en salotte, asook halwe hardgekookte eiers en vars dille. Verder kan gekapte kalfsvleis, ham of kreef bygevoeg word.

Hierdie sop het waarskynlik ontstaan in die Grootvorstedom van Litaue, wat die gebiede van die hedendaagse Litaue en Belarus beslaan het, en dit is steeds deel van die koskultuur van hierdie en naburige lande. Litaus is eintlik die enigste taal in die streek wat daarna verwys as "koue borsjt" ("šaltibarščiai"). In Belarussies is dit bekend as халаднік ("chaladnik", of "koue sop"); in Pools as "chłodnik litewski" ("Litause koue sop") en in Russies as свекольник ("swekolnik", of "beetsop".

Hoewel "borsjt" in die Weste hoofsaaklik na sop met beet verwys, is daar soppe met dieselfde naam waarin beet nie gebruik word nie of opsioneel is. Die algemeenste neiging is dat ’n suur smaak verkry word deur die byvoeging van verskeie suur bestanddele.

"Groen sop" met suring as basis is ’n ligte sop wat van blaargroente gemaak word en algemeen in Oekraïne en Rusland is. Suring word gewoonlik gebruik, maar spinasie, brandnetel, tuinmelde en soms perdeblom, jigwortel en wildeknoffel word ook bygevoeg, veral wanneer die lenteseisoen van suring verby is. Nes beetborsjt is dit gebaseer op vleis- of groenteaftreksel en word dit gewoonlik voorgesit met gekookte aartappels en hardgekookte eiers, en besprinkel met dille.
In die Poolse kookkuns word die terme "barszcz biały" ("wit borsjt"), "żur" of "żurek" ("suur sop") afwisselend gebruik of verwys dit na verskillende soppe, na gelang van die streeksdialek en bestanddele. Dit word gewoonlik gemaak van ’n gismengsel van rog of hawermeel en water. Dit word gegeur met knoffel en marjolein, en met eiers en gekookte wors voorgesit. Die water waarin die wors gekook is, word dikwels gebruik in plaas van die vleisaftreksel.

In die Karpate van Suid-Pole word variasies van borsjt gemaak waar die suur smaak van suiwelprodukte soos dik- of karringmelk kom.

In Roemenië en Moldowa word ’n mengsel van koringsemels of hawermeel en water wat laat staan is om te gis, gebruik nes in Poolse wit borsjt. Dit word gebruik om ’n suur smaak te verleen aan ’n verskeidenheid geurige Roemeense soppe, bekend as "borș" of "ciorbă". Variasies sluit in "ciorbă de perișoare" (met frikkadelle), "ciorbă de burtă" (met afval), "borş de peşte" (met vis) en "borş de sfeclă roşie" (met beet).

Borsjt word, nes ander soppe in Oos-Slawiese lande, selde alleen geëet. Daar is meestal ’n bykos by, al is dit net ’n sny brood. Bokwietgort of gekookte aartappels is eenvoudige bykosse, maar die sop word gewoonlik vergesel van meer ingewikkelde geregte. Daar is net so ’n groot verskeidenheid garnerings en bykosse by borsjt as wat daar sopvariasies is.

Meestal word borsjt saam met suurroom opgedien. Die room kan apart voorgesit word sodat gaste self kan besluit hoeveel hulle wil byvoeg of die sop kan reeds "wit gemaak" wees. In Jiddisj is die proses om die sop wit te maak bekend as "farweissen", of met suurroom gemeng. Soms word die room met meel verdik voordat dit by die sop gevoeg word. Yogurt

Gekapte kruie word dikwels oor die sop gesprinkel. Dille is die algemeenste, maar pietersielie, grasuie en salotte word ook dikwels gebruik. Individuele porsies kan gegeur word met fyngemaakte rissies of knoffel. Gekookte eiers of bone word ook dikwels saam met borsjt voorgesit.

Die vleis waarvan die aftreksel gekook is, kan opgesny en óf in die sop teruggesit óf as ’n bykos opgedien word. Spek en wors is ook algemene bykosse. Borsjt wat van bone-aftreksel gemaak is, kan ook op die ou Poolse manier saam met murg voorgesit word.

Siberiese borsjt word dikwels saam met frikkadelle (фрикадельки; "frikadelki") of maalvleis en uie opgedien. In Pole en dele van Wes-Oekraïne is oorvormige kluitjies ("uszka"; sampioene of vleis in deeg toegedraai) gewild saam met borsjt. Sampioengevulde "uszka" word veral verbind met Poolse Kersaandborsjt.

In Oekraïne word "pampoesjki" (geurge, pofferige rolletjies met kookolie en gemaalde knoffel bo-oor) dikwels saam opgedien. In Rusland kan borsjt voorgesit word met verskeie bykosse wat kaas bevat, soos kaastertjies, klein pannekoekies waar die kaas in die deeg ingemeng word of ’n kasserol van bokwietgort en kaas.

Borsjt word dikwels verbind met sy rol in die godsdienstige tradisies van verskeie denominasies, soos die Oosters-Ortodokse, Oekraïens-Griekse Katolieke en Rooms-Katolieke geloof en Judaïsme in Oos-Europa. In Oos-Slawiese lande word "gedenkborsjt" (Russies: поминальный борщ, "pominalni borsjtsj") voorgesit as die eerste gang van ’n nagwaak ná ’n begrafnis. Volgens tradisie eet die siel van die afgestorwene die kos of styg die siel op hemel toe op die stoom wat uit die bakke borsjt en ander warm geregte soos "blini", pap, gekookte aartappels of varsgebakte brood kom. In die streek Polesië wat oor die grens tussen Oekraïne en Belarus strek, word dieselfde geregte voorgesit as ’n offerande aan die siele van afgestorwe voorouers tydens die jaarlikse halfheidense herdenkingseremonie bekend as "Dzjadi", of Voorvadersnag.
In Pole en Oekraïne is borsjt gewoonlik een van die geregte wat op ’n Kersaandete voorgesit word. Dit word op 24 Desember (Rooms-Katoliek) of 6 Januarie (Oosters-Ortodoks) gevier sodra die eerste ster aan die aandhemel verskyn. Dit is ’n feestelike maaltyd wat terselfdertyd voldoen aan vasvereistes. Dit bestaan tradisioneel uit 12 verskillende geregte wat geen landdierprodukte bevat nie. Kersaandborsjt is dus óf vegetaries óf het visaftreksel as basis. Dit word ook nie met suurroom gemeng nie. In Oekraïne bevat die sop groente wat in plantolie gebraai is pleks van in vet, sowel as bone en sampioene. Dit kan ook droog saam met koringmeel gebraai word. Die Poolse weergawe van Kersaandborsjt is ’n helder, robynrooi sop. Beide die Oekraïense en Poolse weergawes word dikwels saam met "uszka" opgedien.

Terwyl Kersfees in Pole tradisioneel met rooi borsjt verbind word, word die Vastyd – die periode voor Paasfees waarin gevas word – verbind met ’n vleislose weergawe van wit borsjt, of "żur". Jongmense het dikwels Heilige Saterdag, die laaste dag van die Vastyd, gevier met ’n "begrafnis" van wit borsjt, waartydens ’n pot sop óf in die grond begrawe is óf gebreek is terwyl ’n niksvermoedende seun dit op sy kop dra, tot groot vermaak van die omstanders. Die volgende dag sou wit borsjt weer op die Paastafel verskyn – dié keer met vleisaftreksel, wors, spek en eiers in.

In die Oos-Europese Asjkenasies-Joodse tradisie word ’n vegetariese borsjt, wat saam met suurroom en gekookte aartappels voorgesit word en bekend is as "peisachdiker borsjt", beskou as ’n noodsaaklike gereg tydens die Pesach. Omdat dit in die lente (Maart of April) plaasvind, gee die bereiding van Pesach-borsjt mense die kans om ontslae te raak van die laaste beetsuur wat oorgebly het van die beet wat in die winter gepekel is, enige orige aartappels asook suurroom wat in die nuwe kalwingstyd volop was. Koue borsjt met suurroom gemeng, is ook gewild met Sjawoe'ot, die Joodse Wekefees laat in Mei of vroeg in Junie, ’n tyd wat tradisioneel met suiwelprodukte verbind word. Seudah Shlishit, of die derde maaltyd van die Sabbat, sluit ook dikwels borsjt in.

Borsjt word verbind met verskeie etniese groepe, veral Oekraïners, Russe, Pole en Asjkenasiese Jode, wat daarop aanspraak maak dat dit hul eie nasionale of etniese gereg en kultuurikoon is. Sulke aannames is nie noodwendig eksklusief nie, omdat die sop se geskiedenis begin het voor die opkoms van moderne state in Oos-Europa met hul voortdurende grensverskuiwings.

In die woorde van Burlakoff is borsjt "volmaak geskik vir ’n globale kultuur". Hy beskryf dit as ’n "globale verskynsel" waarvan "plaaslike variasies so talryk en uiteenlopend is, dit is soms moeilik vir ’n niespesialis om te verstaan dat elke enkele voorbeeld daarvan deel is van ’n verenigde tradisie". Hy beskou borsjt as "’n byna perfekte voorbeeld van ... 'glokalisering' – ’n verskynsel wat globaal versprei maar plaaslike behoeftes en gewoontes weerspieël in sy variasies en aanpassing; ... ’n hoogs gelokaliseerde produk wat geglobaliseer en in die proses aangepas is by toestande wat verskil van die oorpronklike". Maar volgens die Russiese linguis en antropoloog Irina Perjanowa "is mense geneig om besitlik oor hul kos en trots daarop te wees". ’n "Verbintenis tussen aansprake op kos en grondgebied" kan waargeneem word, wat daartoe lei dat die kosgebied verander in ’n "gevegsterrein wat allerhande soorte mites laat ontstaan en versprei".

Die weergawe van borsjt wat vandag die gewildste is, die rooi een met beet as hoofbestanddeel, het waarskynlik ontstaan in wat nou Oekraïne is. Borsjt as ’n daaglikse stapelvoedsel vir Oekraïners word onder meer weerspieël deur die Oekraïense gesegde "borsjt en pap is ons kos" (Борщ та каша – їжа наша; "Borsjtsj ta kasja – jizja nasja"). Vergelyk dit met die Russiese spreekwoord, waarin borsjt deur sjtsji vervang word (Щи да каша – пища наша; "Sjtsji da kasja – pisjtsja nasja").). Die dikkerige sop waarin beet net een van talle groentebestanddele is, anders as die helder Poolse beetsop, is steeds in Pole bekend as "Oekraïense borsjt" ("barszcz ukraiński").

In die Sowjetunie het resepteboeke wat deur die regering geborg is, soos "Die Boek van Smaaklike en Gesonde Kos" wat deur Anastas Mikojan saamgestel is en "Gids tot Resepte en Kosvervaardiging", ’n verenigde Sowjetse kookkuns bevorder met gestandaardiseerde weergawes van tradisionele geregte. Dieselfde kooktegnieke en resepte is in kookskole regdeur die land aan studente geleer en so is ’n gemeenskaplike kookstyl in Sowjetse eetplekke toegepas. Hoewel dit deur die kookkuns van die land se verskillende etniese groepe geïnspireer is, is baie van die resepte aangebied as deel van ’n algemene Sowjetse erfenis; so is dit gedissosieer van die individuele geografiese oorspronge van die geregte.

Baie mense binne en buite die Sowjetunie het borsjt al hoe meer begin beskou as ’n Sowjetse – en dus eintlik ’n Russiese – sop in plaas van ’n Oekraïense gereg. Dit is veral deur William Pochljobkin, ’n vooraanstaande Russiese kosskrywer, gekritiseer. Hy het beetgebaseerde borsjt onomwonde beskryf as "een van die geregte van die Oekraïense kookkuns" wat internasionaal gewild geraak het.




</doc>
<doc id="124373" url="https://af.wikipedia.org/wiki?curid=124373" title="Telč">
Telč

Telč (Duits: "Teltsch", Tsjeggiese en Duitse uitspraak: [tɛltʃ]) is 'n Suidwes-Morawiese stad in Tsjeggië wat administratief onder die streek Vysočina en die distrik Jihlava (Duits: "Iglau") val.

Telč het sy oorsprong in 'n 13de eeuse koninklike waterkasteel wat by 'n kruispunt van besige handelsroetes tussen Boheme, Morawië en Oostenryk ontstaan het. Die stad was tussen 1339 en 1604 in besit van die magtige here van Neuhaus (ook Here van Hradec genoem).

Die belangrikste besienswaardigheid in Telč is - naas die 17de eeuse Renaissance-kasteel met 'n tuin in die Engelse styl - die langgestrekte markplein, 'n unieke kompleks met goed bewaarde Renaissance- en Barokgeboue met kenmerkende hoë gewels en arkades, wat sedert 1992 as Unesco-wêrelderfenis gelys word.



</doc>
<doc id="124375" url="https://af.wikipedia.org/wiki?curid=124375" title="George Albert Boulenger">
George Albert Boulenger

George Albert Boulenger (19 Oktober 1858 – 23 November 1937) was 'n Belgiese-Britse dierkundige wat meer as 2 000 dierspesies beskryf en name gegee het hoofsaaklik visse, reptiele en amfibië. Hy was ook 'n aktiewe botanis en het veral gefokus op die roos. Hy was 'n "Fellow of the Royal Society".


</doc>
<doc id="124376" url="https://af.wikipedia.org/wiki?curid=124376" title="Aaron Copland">
Aaron Copland

Aaron Copland (1900–1990) was ’n Amerikaanse komponis van moderne klassieke musiek. Hy is veral bekend vir sy "Fanfare for the Common Man" en sy musiek vir die ballet "Appalachian Spring". Hy word as die belangrikste verteenwoordiger van die sogenaamde Amerikaanse moderne musiek beskou en het 'n voorliefde vir teatermusiek gehad.

Aaron Copland is op 14 November 1900 in Brooklyn, New York gebore. Hy was die jongste van vyf kinders. Sy ouers het van Oos-Europa na die Verenigde State geïmmigreer en het 'n winkel in Brooklyn besit. Aaron het op 'n jong ouderdom klavier begin speel en op agt sy eerste liedjie vir sy ma geskryf. Op sestien het hy sy ouers gevra om komposisie onder Rubin Goldmark te studeer.

In sy vroeë twintigerjare studeer onder Nadia Boulanger in Parys, Frankryk. Sy was een van die belangrikste musiekonderwysers van die tyd. In 1924 het hy na New York teruggekeer.

Hy is bekend vir die werke wat hy in die 1930's en 1940's geskryf het. Aanvanklik gebruik Copland die modernistiese styl wat hy in Frankryk aangeneem het. Ten tyde van die Groot Depressie besef hy egter dat die soort musiek finansieel onvolhoubaar is en skakel hy na die Duitse model van "gebrauchsmusik" oor, musiek wat gebruiks- en artistieke waarde het. Sy werk in hierdie doelbewus toeganklike, populistiese styl sluit in, die ballette "Appalachian Spring", "Billy the Kid" en "Rodeo", asook sy orkeswerke "Fanfare for the Common Man" en "Third Symphony". Naas sy ballette en orkeswerke het hy ook musiek in ander genres geproduseer, insluitend kamermusiek, vokale werke, opera en filmmusiek.

Hy ontvang die Pulitzerprys in 1945 en 'n Oscar in 1950 vir die musiek vir die film "The Heiress". In 1964 het pres. Lyndon B. Johnson die Presidensiële Medalje van Vryheid aan hom oorhandig. Dit is Amerika se hoogste toekenning aan burgerlikes.

In sy laaste jare, waartydens hy kwalik gekomponeer het, het hy as ""the grand old man"" van Amerikaanse musiek bekend gestaan. Hy is op 2 Desember 1990 (op 90) aan Alzheimersiekte en respiratoriese oorsake oorlede.



</doc>
<doc id="124377" url="https://af.wikipedia.org/wiki?curid=124377" title="David Copperfield">
David Copperfield

David Copperfield (regte naam "David Seth Kotkin"; 1956-) is ’n Amerikaanse kulkunstenaar van Joodse afkoms. Hy is bekend vir sy indrukwekkende toertjies, soos om die Amerikaanse Vryheidstandbeeld en 'n vliegtuig te laat verdwyn, en dwarsdeur die Groot Muur van China te loop. Sy kunstenaarsnaam is heel waarskynlik van Charles Dickens se gelyknamige boek ontleen.

David Seth Kotkin is op 16 September 1956 in Metuchen in New Jersey gebore. Hy begin op 12 met toertjies en gee reeds op 16 klas in die kulkunste aan die Universiteit van New York.

In 1981 het hy homself onder andere in die helfte deur gesaag. In 1982 was hy deel van "Project Magic", 'n rehabilitasieprogram wat gestremde kinders gehelp het.

Die tydskrif Forbes het hom as die kommersieel suksesvolste kulkunstenaar in die geskiedenis beskryf. Met 'n geraamde inkomste van 57 miljoen dollar in 2003, het hy 'n 10de plek op die lys van hoogste besoldigde bekendes ter wêreld beklee.

Hy het al 11 Guinness World Records opgestel en 'n totaal van 21 Emmy-pryse gewen. Hy is ook met 'n ster op die Hollywood Walk of Fame vereer. Die Franse regering het hom tot ridder geslaan en die die Amerikaanse "Library of Congress" het hom 'n "lewende legende" genoem.

Copperfield het 'n jarelang verhouding met die topmodel Claudia Schiffer gehad en het twee kinders.



</doc>
<doc id="124381" url="https://af.wikipedia.org/wiki?curid=124381" title="Sofia Coppola">
Sofia Coppola

Sofia Coppola (1971-) is ’n Amerikaanse draaiboekskryfster, rolprentregisseur en aktrise. Sy is in 2004 met ’n Oscar bekroon vir die draaiboek van "Lost in Translation". Haar pa is die bekroonde regisseur Francis Ford Coppola.

Sofia Coppola is op 14 Mei 1971 in New York Stad gebore. In haar eerste lewensjaar verskyn sy in 'n dooptoneel in die fliek "The Godfather". Later sou sy groter rolle speel, soos in "Godfather III", toe sy op die laatste oomblik vir Winona Ryder vervang het. Sy het ook in "Star Wars: Episode I: The Phantom Menace" gespeel.

Sy maak haar debuut as regisseur in 1998 met "Lick the Star", 'n kortfilm wat in 'n middelbare skool afspeel. Sy trek egter internasionaal aandag met haar eerste vollengte fliek, "The Virgin Suicides" (1999), gebaseer op 'n boek van Jeffrey Eugenides. Haar tweede produksie, "Lost in Translation" (2003), kry vier Oscar-nominasies: vir beste akteur (Bill Murray), beste film, beste regie en beste draaiboek.

In 2006 maak sy die fliek "Marie Antoinette", 'n kostuumdrama oor die lewe van Marie Antoinette, die eggenoot van die 18de-eeuse Franse koning Louis.

Sofia en haar vriend, Thomas Mars (sanger van die groep Phoenix, ook te hore in "Lost in Translation" en selfs te sien in Marie Antoinette) het 'n dogtertjie, Romy.

In 2004 word Coppola die eerste Amerikaanse vrou om 'n Oscar-nominasie (2004) vir beste regisseur te kry. Uiteindelik wen sy die Oscar vir beste draaiboek vir "Lost in Translation".




</doc>
<doc id="124385" url="https://af.wikipedia.org/wiki?curid=124385" title="Chloroform">
Chloroform

Chloroform is 'n organiese verbinding met chemiese formule . Dit is die drievoudige chloried van metaan.

Chloroform is in 1831 deur drie navorsers onafhanklik van mekaar ontdek:
Die eerste aanwending was in die analgesie. Die Fransman Marie Jean Pierre Flourens het in 1847 hierdie aanwending op diere gemeld, maar die Skot James Young Simpson (1811–1870) het dit reeds in 1846 op mense geprobeer. In 1853 het selfs koningin Victoria by die geboorte van een van haar kinders chloroform gebruik en dit het hierdie aanwending populêr gemaak. Later het die kritiek gekom. Chloroform kan 'n onreëlmatige hartslag, lewerskade en nierskade veroorsaak en dit word teenswoordig altans in hierdie aanwending nie meer gebruik nie.
Vandag word chloroform veral as oplosmiddel gebruik.

Daar is verskeie metodes om chloroform te vervaardig. In die nywerheid word dit veral gedoen deur metaan en chloor saam te verhit. Metaan word stapsgewys gechlorineer deur 'n radikaal-meganisme:

Die eindproduk is 'n mengsel van chlorometane en byprodukte wat deur distillasie geskei moet word.

Lug wat met grond in kontak is, bevat dikwels hoër konsentrasies chloroform as normaal. Daar is navorsing wat uitwys dat bepaalde swamme soos die Basidiomycetes-spesies "Mycena metata" en "Peniophora pseudopini" en die Deuteromycetes-spesie "Cardariomyces fumago" chloroform kan vervaardig.


</doc>
<doc id="124388" url="https://af.wikipedia.org/wiki?curid=124388" title="Killarney">
Killarney

Killarney (Iers: Cill Airne [ˈcɪl̠ʲ ˈaːɾˠnʲə] "Sleedoring-kerk") is 'n nedersetting in die Suidwes-Ierse graafskap Kerry en een van vier munisipale distrikte waarin die graafskap verdeel is. Killarney is aan die noordoostelike oewer van Lough Leane geleë wat deel uitmaak van die Nasionale Killarney-park.

Killarney is danksy sy ligging aan die gewilde Ring of Kerry-toeristeroete en sy ryk erfenis aan historiese geboue, waaronder die Sint Maria-katedraal ("St Mary's Cathedral"), die herehuis Muckross House en die bouvalle van die Muckross-abdy en die klooster op Innisfallen-eiland, asook die natuurwonders in sy omgewing, waaronder die drie "Mere van Killarney", die bergreeks MacGillycuddy's Reeks, die bergpieke Purple Mountain en Mangerton Mountain, die bergpas Gap of Dunloe en die Torc-waterval, reeds sedert die middel van die 18de eeu 'n gewilde toeristebbestemming. 

Killarney, 'n welvarende voorstad in die noorde van Johannesburg, is na die Ierse Killarney genoem.


</doc>
<doc id="124391" url="https://af.wikipedia.org/wiki?curid=124391" title="Arafurasee">
Arafurasee

Die Arafurasee (Engels: "Arafura Sea", Indonesies: "Laut Arafura") is 'n see van die Stille Oseaan in Oseanië tussen Nieu-Guinee (Indonesië) in die noorde en die vasteland van Australië (Noordelike Gebied en Queensland) in die suide. Die Arafurasee grens aan die Timorsee in die suidweste, die Bandasee in die noordweste en die Golf van Carpentaria in die suidooste. Die Arafurasee word deur die Torres-straat met die Koraalsee in die ooste verbind. Die see het 'n oppervlakte van sowat 650 000 km² en 'n gemiddelde diepte van 50–80 m.

Die belangrikste nedersetting aan die see is Merauke in Indonesië.


</doc>
<doc id="124392" url="https://af.wikipedia.org/wiki?curid=124392" title="Rooihoedamaniet">
Rooihoedamaniet

Die rooihoedamaniet of vlieëgifswam ("Amanita muscaria" (L.: Fr.) Lamark) is 'n swam wat algemeen in Suid-Afrika voorkom. Die spesies is endemies in Noord-Amerika, Europa en Asië, maar is dalk saam met die dennebome in Suid-Afrika, Australië en Nieu-Seeland ingevoer.

Die swam se paddastoel is eenvoudig om te herken. Dit het 'n rooi mus, gewoonlik met wit vratte, 'n wit steel, sluier en kiewe en soms 'n wit volva wat in stukkies opbreek. Die mus is gewoonlik 12 cm in deursnee, maar dit kan tot 30 cm word. Ouer paddastoele word ligter van kleur tot oranje of gelerig. Hierdie paddastoel is giftig en kan hallusinasies veroorsaak. Hierdie psigoaktiewe eienskappe is in verskeie kulture in religieuse rituele gebruik. Albertus Magnus het dit reeds in sy boek "De Vegetabilibus" in 1256 beskryf.

'n Ou aanwending van hierdie paddastoel in Europa is om stukkies daarvan -vars of gedroogd- in melk te dompel en daarmee vlieë te dood.


</doc>
<doc id="124394" url="https://af.wikipedia.org/wiki?curid=124394" title="Celebessee">
Celebessee

Die Celebessee (Engels: "Celebes Sea", Filippyns: "Dagat Selebes", Indonesies en Maleis: "Laut Sulawesi") is 'n see van die Stille Oseaan in Asië tussen die Filippyne (Mindanao) in die noorde, Maleisië (Borneo) in die weste en Indonesië (Sulawesi) in die suide net noord van die ewenaar. Die Celebessee grens aan die Sulusee in die noorde, die Molukkesee in die suidooste en die Filippynse See in die ooste. Die Celebessee word deur die Makassar-straat met die Javasee in die suide verbind. Die see het 'n oppervlakte van sowat 280 000 km² en 'n gemiddelde diepte van 4 000 m.

Die belangrikste nedersettings aan die see is Manado in Indonesië en Zamboanga Stad in die Filippyne.

Seerowery is 'n algemene verskynsel, veral naby die kus van Borneo.


</doc>
<doc id="124398" url="https://af.wikipedia.org/wiki?curid=124398" title="Sulusee">
Sulusee

Die Sulusee (Engels: "Sulu Sea", Filippyns: "Dagat Sulu", Maleis: "Laut Sulu") is 'n see van die Stille Oseaan in Asië tussen die Filippyne (Mindanao en Visayas) in die ooste en Maleisië (Borneo) in die suidweste. Die Sulusee grens aan die Suid-Chinese See in die weste en die Celebessee in die suide. Die see het 'n oppervlakte van sowat 260 000 km² en 'n maksimale diepte van 5 600 m.

Die belangrikste nedersettings aan die see is Sandakan in Maleisië. In die middel van die Sulusee is die Tubbatah-koraalrif geleë, wat in 1993 deur Unesco as wêrelderfenisgebied gelys is. Hierdie inskrywing is in 2009 uitgebrei.

Seerowery is 'n algemene verskynsel, veral naby die kus van Borneo.


</doc>
<doc id="124399" url="https://af.wikipedia.org/wiki?curid=124399" title="Inkvisstinkhoring">
Inkvisstinkhoring

Die inkvisstinkhoring ("Clathrus archeri" (Berk.) Dring 1980) is 'n swam wat plaaslik algemeen en wydversprei in Suid-Afrika voorkom. Hierdie spesie kom oorspronklik uit Australië en Nieu-Seeland en het in die Eerste Wêreldoorlog Europa bereik. Die naam stinkhoring is tereg: dit stink na vrot vleis! Hierdie spesie se paddastoel kruip eers uit ‘n soort eier wat wel hekse- of duiweleiers genoem word. Die ‘eier’ is ongeveer 2 tot 3 cm in deursnee en die 4 tot 6, soms 8 rooi ‘vingers’ wat daaruit te voorskyn kom kan tot 20 in deursnee groei. In Brittanje word dit wel 'duiwelsvingers' genoem. Die spesie is saprobioties, wat wil sê dat dit onder bossies en struike op dooie plantmateriaal leef. Teenswoordig word dit ook op deklae van houtsnippers aangetref. Die paddastoel word gewoonlik in die somer gevorm. Dit is nie giftig nie maar dit word vanweë die stank ook nie geëet nie. 



</doc>
<doc id="124402" url="https://af.wikipedia.org/wiki?curid=124402" title="Diëtieleter">
Diëtieleter

Eter is taamlik lank bekend. Raymundus Lullus het dit glo omtrent 1275 reeds ontdek, maar ander navorsers word soms as ontdekkers genoem soos Paracelsus of die Duitse medikus en plantkundige Valerius Cordus (1515-1554). Hy het ‘n vervaardiging van eter uit swaelsuur en alkohol beskryf. Die naam eter stam van Frobenius in 1730. In die 19de eeu het medici soos Williamson Long begin om dit vir verdowing te gebruik. In 1842 verwyder hy ‘n tumor by ‘n pasiënt onder eter-narkose. In die 1930s begin hierdie aanwending te verminder omdat eter baie brandbaar is. Sy flitspunt is baie laag. In die Derde Wêreld word dit soms nog toegepas. 
Vandag word die stof hoofsaaklik as ‘n oplosmiddel vir wasse, vette, olies, harse, natuurrubber en in die organiese sintese gebruik. 


</doc>
<doc id="124408" url="https://af.wikipedia.org/wiki?curid=124408" title="Bakeriet">
Bakeriet

Bakeriet is die algemene naam wat gegee word aan gehidreerde kalsiumboorsilikaathidroksied, 'n borosilikaatmineraal met chemiese formule CaB(BO)(SiO)(OH)·(HO) wat voorkom in vulkaniese gesteentes in die Baker-area in Kalifornië.

Dit is die eerste keer in 1903 beskryf waar dit voorkom in die Corkscrew Canyonmyn van die Black Mountains, Death Valley Nasionale Park, Kalifornië, VSA. Dit is vernoem na Richard C. Baker, 'n direkteur van die "Pacific Coast Borax Company".

Bakeriet () se struktuur is nouverwant aan datoliet s'n (), maar daar is geen minerale gevind wat op 'n oplossingsreeks wys nie.

Bakeriet besit 'n gelaagde struktuur. Daar is kalsiumlae wat afwissel met lae wat 'n netwerk van twee tipes tetraëders bevat. Die kalsiumatome het 'n koördinasie wat as 'n vervormde tetragonale antiprisma beskryf kan word. Die hidroksielgroepe wys na die kalsiumatome. Die eerste tipe tetraëder is T = ; die ander een T = . Die tetraëders is aan hoekpunte met mekaar verbind en vorm 'n 2D-netwerk.

DTA-eksperimente het uitgewys dat die mineraal sy hidroksielgroepe stapsgewys by 652 °C en 703 °C verloor, pleks van in een stap by 733 °C soos met datoliet.


</doc>
<doc id="124410" url="https://af.wikipedia.org/wiki?curid=124410" title="Aleksiet">
Aleksiet

Aleksiet is 'n seldsame bismut-tellurium-sulfo-soutmineraal met 'n chemiese formule van .


</doc>
<doc id="124411" url="https://af.wikipedia.org/wiki?curid=124411" title="Davidiet">
Davidiet

Davidiet
is 'n seldsame aardoksiedmineraal met chemiese eindlede La en Ce. Dit bestaan in twee vorme:


</doc>
<doc id="124412" url="https://af.wikipedia.org/wiki?curid=124412" title="Himenium">
Himenium

Die himenium is die sporevormende laag selle op die himenofoor van ‘n swam. Hier ontwikkel die selle tot sporesakkies om spore te kan voortbring. In sommige spesies verander alle selle in die himenium in basidia of asci; in andere spesies verander ‘n deel van die selle in steriele selle soos die sistidia (in Basidiomycetes) of parafises (in Pezizomycotina). Hierdie selle is vaak kenmerkend by die mikroskopiese identifikasie.
Die subhimenium bestaan uit die draende swamdraad waaruit die selle van die himenium groei. Die himenoforiese trama wat die merendeel van die himenofoor uitmaak, bevind hom daaronder.
De posisie van die himenium is tradisioneel die eerste kenmerk wat gebruik word in die klassifikasie en identifikasie van paddastoele. 




</doc>
<doc id="124414" url="https://af.wikipedia.org/wiki?curid=124414" title="Bandasee">
Bandasee

Die Bandasee (Indonesies: "Laut Banda", Portugees: "Mar de Banda") is 'n see van die Stille Oseaan in Asië tussen Sulawesi in die weste, die Molukke in die noorde en die Klein Soenda-eilande in die suide net suid van die ewenaar. Die Bandasee grens aan die Floressee in die weste, die Molukkesee in die noorde, die Arafurasee in die suidweste en die Timorsee in die suide. Die see het 'n oppervlakte van sowat 470 000 km² en 'n gemiddelde diepte van 5 600 m.

Die belangrikste nedersettings aan die see is Ambon in Indonesië en Dili, die hoofstad van Oos-Timor. Byna die hele kus van die Bandasee behoort tot die eilandnasie Indonesië, net 'n klein deel in die suide behoort tot Oos-Timor.


</doc>
<doc id="124415" url="https://af.wikipedia.org/wiki?curid=124415" title="Bruin boleet">
Bruin boleet

Die bruin boleet ("Imleria badia" (Fr.) Vizzini 2014) is 'n swam-spesie wat in Suid-Afrika voorkom.

Die vrugliggaam is 'n paddastoel met 'n mus wat kastaiingbruin tot donkerbruin van kleur is. Soos ander bolete het dit 'n himenium met porieë wat aanvanklik room tot liggeel van kleur is en later groenerig geel word. Die poriebuisies is 0,8 tot 1,5 cm diep en kan maklik verwyder word.
Die steel is glad en kan 4 tot 9 cm lank word. Die spoorafdruk is olyfkleurig. Die paddastoel is eetbaar en smaaklik.


</doc>
<doc id="124421" url="https://af.wikipedia.org/wiki?curid=124421" title="Javasee">
Javasee

Die Javasee (Indonesies: "Laut Jawa") is 'n see van die Stille Oseaan in Asië tussen Java in die suidweste, Sumatra in die weste, Borneo in die noorde, Sulawesi in die noordooste en die Klein Soenda-eilande in die suidooste net suid van die ewenaar. Die Javasee grens aan die Floressee in die ooste. Die Javasee word in die suidweste deur die Soenda-straat met die Indiese Oseaan, in die noordweste deur die Karimata-straat met die Suid-Chinese See en in die noordooste deur die Makassar-straat met die Celebessee verbind. Die see het 'n oppervlakte van sowat 433 000 km² en 'n gemiddelde diepte van 46 m.

Die belangrikste nedersettings aan die see is Banjarmasin, Djakarta, die hoofstad van Indonesië, Makassar en Surabaya. Die hele kus van die Javasee behoort tot die eilandnasie Indonesië.

Tydens die Tweede Wêreldoorlog het hier vanaf 27 tot 28 Februarie 1942 die Slag in die Javasee tussen Japan en die Geallieerde vloot van Australië, Nederland, die Verenigde Koninkryk en die Verenigde State plaasgevind. Die Japanners het byna die hele Geallieerde vloot vernietig en kon aansluitend die hulpbronryke eiland Java beset.


</doc>
<doc id="124425" url="https://af.wikipedia.org/wiki?curid=124425" title="Argutiet">
Argutiet

Argutiet is 'n mineraal met formule . Dit is na sy tipeligging genoem: die Plan d’Argut-afsetting van Argut-Dessus in Frankryk. Dit word behalwe in Frankryk ook in Roemenië gevind.
Argutiet het die C4 (rutiel)-tipe struktuur

Navorsing aangaande die oplosbaarheid van sintetiese argutiet in suiwer water onder hoë druk en hoë temperatuur het uitgewys dat die belangrikste spesie in oplossing germaniumsuur is. Onder 400 bar druk neem die oplosbaarheid tot 400 °C toe, maar neem by ‘n temperatuur van 450 °C en 500 °C weer af. 


</doc>
<doc id="124426" url="https://af.wikipedia.org/wiki?curid=124426" title="Germaniumsuur">
Germaniumsuur

Germaniumsuur of germanium(IV)hidroksied is 'n chemiese verbinding met die formule of . Die verbinding is amfotêr en kan dus as 'n suur of 'n basis in chemiese reaksies optree.

Germaniumsuur speel 'n beskeie rol in die geochemie van die aarde, omdat dit as molekulêre spesie tot 'n pH <8-9 die oorheersende spesie in 'n waterige oplossing is. Onder hidrotermale omstandighede kan die oplosbaarheid aansienlik wees. Water in ewewig met die tetragonale vastestof bevat net 0,7 ml Ge per liter. By 350 neem dit toe tot 1600 mg/L. In basiese oplossings reageer germaniumsuur as suur en vorm die ioon 


</doc>
<doc id="124427" url="https://af.wikipedia.org/wiki?curid=124427" title="Corfu">
Corfu

Corfu of Korfoe (Grieks: "Κέρκυρα", "Kerkura/Kerkira/Kerkyra", [ˈcercira], Latyns: "Corcyra"; Italiaans: "Corfù") is ’n eiland in die Ioniese See noordwes van Griekeland en suidwes van Albanië. Die eiland het 'n oppervlakte van 1 540 km² en 'n bevolking van 102 071 (2011), van wie ongeveer 'n derde in die gelyknamige hoofstad woon. Die gelyknamige departement omvat die eiland Corfu en enkele ander eilande. Corfu is ’n gewilde toeristebestemming.

In antieke tye was Corfu 'n kolone van Korinthe. Hierdie kolonie was een van die oorsake vir die begin van die Peloponnesiese oorlog. Later het die eiland deel van die Romeinse Ryk geword. Dit was ook op 'n tyd deel van die Bisantynse Ryk gewees.

Die eiland is deur baie lande beheer. In die dertiende eeu het die Venesiërs beheer oor die eiland geneem en dit tot 1797 regeer. Gedurende hierdie tyd het die Ottomane die eiland twee keer aangeval (in 1537 en weer in 1716). Onder Napoleon Bonaparte se bewind het die Franse die eiland oorgeneem. Hulle het egter beheer in 1799 aan die Russe en Turke verloor. Daarna is die eiland in 1807 aan Frankryk teruggegee en in 1815 aan Engeland oorhandig. In 1864 het die Verenigde Koninkryk Corfu saam met die ander Ioniese eilande aan Griekeland oorgedra.

In die negentiende eeu het keiserin Elisabeth van Oostenryk, ook bekend as Sissi, 'n paleis op die eiland gebou. Die paleis staan as "Achilleion" bekend. Die naam van die paleis kom van 'n beeld van die held Achilles.

Corfu is 'n gewilde toeristebestemming en een van die mees besoekte eilande in die Middellandse See. Die eiland het talle strande, woude en olyfbome.

Corfu-stad het 'n outydse karakter met talle Venesiese, Napoleontiese en Georgiese geboue. In 2007 is die ou kwartier van die stad deur Unesco as wêrelderfenisgebied verklaar.

Die Achilleion-paleis is 'n bekende trekpleister vir toeriste. Daarnaas beskik die eiland oor talle dorpies, strande en bekende kastele.


</doc>
<doc id="124429" url="https://af.wikipedia.org/wiki?curid=124429" title="Marshall McLuhan">
Marshall McLuhan

Herbert Marshall McLuhan (21 Julie 1911, Edmonton, Kanada – 31 Desember 1980) was 'n Kanadeese filosoof en wetenskaplike. Sy hooffokus was mediastudies en mediateorie. Hy was die grondlegger van die konsep "globale dorp" ("global village"). Hierdie konsep word deur McLuhan vir die eerste keer geformuleer in 1959, lank voor die voorkoms van 'n "globale dorp" (met die opkoms van die Internet en die Wêreldwye web) vir almal 'n realiteit geword het.

Herbert Marshall McLuhan is gebore in Edmonton, Alberta, die seun van Elsie Naomi (née Hall) en Herbert Ernest McLuhan, beide gebore in Kanada. Hy word groot in Winnipeg, Manitoba, en gaan skool aan die Kelvin Tegniese skool voordat hy begin studeer aan die universiteit van Manitoba in 1928.

Na 'n jaar as ingenieurstudent verander hy vakke en verwerf 'n BA-graad in 1933. Hy verwerf die universiteit se goue medalje vir Geesteswetenskappe en wetenskappe. Hy verwerf 'n MA-graad (1934) in Engels aan die Universiteit yan Manitoba. Hy wou graag in Engeland studeer en word aanvaar deur die Universiteit van Cambridge, nadat hy nie daarin kon slag om 'n Rhodes-beurs na Oxford Universiteit te kon bekom nie. In Maart 1937 het McLuhan toegetree tot die Rooms-Katolieke Kerk. McLuhan het sy hele lewe 'n toegewyde katoliek gebly. Hy behaal sy Ph.D. in Desember 1943 aan Cambridge.

McLuhan sterf in 1980 aan 'n breinbloeding. Verskillende institute in die wêreld word vernoem na McLuhan, byvoorbeeld die Maastricht McLuhan Institute (MMI), verbonde aan die Universiteit Maastricht.

McLuhan verwerf bekendheid in die jare sestig met boeke soos "Understanding Media: The Extensions of Man en The Medium is the Massage: An Inventory of Effects" (sic). Die titel is 'n verwerking van McLuhan se gereelde aangehaalde stelling ""The medium is the message"". Hy beweer dat die media 'n verlengstuk is van die menslike sintuie en sowel die individu as die gemeenskap op 'n bepalende wyse beïnvloed. Hy verdeel die kommunikasiemiddele in 'warm' (met hoë intensiteit, soos radio en film) en 'koel' (lae intensiteit, soos telefoon en televisie).

Hoewel sommige van sy stellings as omstrede gesien word, twyfel weinig aan sy kernbewering: "Om die huidige wêreld te begryp moet mens die media begryp".



</doc>
<doc id="124431" url="https://af.wikipedia.org/wiki?curid=124431" title="Coronation Street">
Coronation Street

Coronation Street (algemeen bekend as "Corrie") is sedert 1960 ’n gewilde sepie op Britse televisie. Die eerste aflewering van die TV-reeks is op 9 Desember 1960 vertoon. Sedertdien is daar al meer as 8 000 aflewerings uitgesaai. Die reeks word deur "ITV Granada Television" vervaardig en deur die Britse sender ITV gebeeldsend.

Die program handel oor die alledaagse lewens van die mense wat in Coronation-straat in Weatherfield woon. Weatherfield is 'n denkbeeldige buurt in Groter Manchester, waar die program ook opgeneem word. Die kafee in die straat, die Rovers Return Inn, vervul 'n belangrike rol as die ontmoetingsplek vir die inwoners in die reeks.

Op 17 September 2010 word "Coronation Street" die wêreld se langslopende TV-sepie in produksie, nadat die Amerikaanse sepie "As the World Turns" op dié datum geëindig het. Voor dit was dit reeds die langslopende dramareeks in die Verenigde Koninkryk gewees. In 1971 het "Granada Television" 'n rekord van 1 144 aflewerings aan die voormalige Kanadese TV-stasie "CBKST Saskatoon" verkoop.



</doc>
<doc id="124434" url="https://af.wikipedia.org/wiki?curid=124434" title="Gesondheidsbeleid">
Gesondheidsbeleid

Gesondheidsbeleid kan gedefinieer word as die "besluite, planne en aksies wat onderneem word om spesifieke gesondheidsdoelwitte binne 'n samelewing te bereik".
Volgens die Wêreldgesondheidsorganisasie kan 'n eksplisiete gesondheidsbeleid verskeie dinge bereik: dit definieer 'n visie vir die toekoms, dit beskryf prioriteite en die verwagte rolle van verskillende groepe, en dit bou konsensus en lig mense in.

Daar is baie kategorieë gesondheidsbeleid, insluitend globale gesondheidsbeleid, openbare gesondheidsbeleid, geestesgesondheidbeleid, gesondheidsorgbeleid, versekeringsbeleid, persoonlike gesondheidsorgbeleid, farmaseutiese beleid en beleid rakende openbare gesondheid, soos inentingsbeleid, tabakbeheerbeleid of borsvoedingbevorderingsbeleid. Hulle kan betrekking hê op onderwerpe van finansiering en die lewering van gesondheidsorg, toegang tot sorg, gehalte van sorg en gesondheidgelykheid.

Beleid wat te make het met gesondheidsbeleid en die implementering daarvan is kompleks. Konseptuele modelle kan help om die vloei van gesondheidsverwante beleidsontwikkeling na die gesondheidsbeleid en programimplementering en gesondheidstelsels en gesondheidsuitkomste te toon. Beleid moet verstaan word as meer as 'n nasionale wet of gesondheidsbeleid wat 'n program of ingryping ondersteun. Operasionele beleid is die reëls, regulasies, riglyne en administratiewe norme wat regerings gebruik om nasionale wette en beleide in programme en dienste om te sit. Die beleidsproses behels besluite op nasionale of gedesentraliseerde vlak (insluitende finansieringbesluite) wat 'n invloed het op of dienste gelewer word en hoe dit gelewer word. Daarom moet daar op verskeie vlakke van die gesondheidstelsel aandag gegee word aan beleid en ook met verloop van tyd daarna gekyk word om te verseker dat dit volhoubaar uitbrei. 'n Ondersteunende beleidsomgewing sal die uitbreiding van gesondheidingrypings vergemaklik.

Daar is baie politieke en ander faktore wat die besluit van 'n regering, private sektor of ander groep kan beïnvloed om 'n bepaalde beleid te aanvaar. 'n Bewysgebaseerde beleid maak staat op die gebruik van wetenskap en deeglike studies soos ewekansige beheerde proewe om programme en praktyke te identifiseer wat in staat is om beleidrelevante uitkomste te verbeter. Die meeste politieke debatte het betrekking op persoonlike gesondheidsorgbeleid, veral dié wat probeer om gesondheidsorglewering te hervorm, en kan gewoonlik ingedeel word as óf filosofies óf ekonomies. Filosofiese debatte fokus op kwessies oor individuele regte, etiek en die staat se gesag, terwyl ekonomiese onderwerpe onder meer is oor hoe om die doeltreffendheid van gesondheidsorglewering te maksimeer en koste tot die minste te beperk.

Die moderne konsep van gesondheidsorg behels toegang tot mediese spesialiste in verskeie velde, sowel as mediese tegnologie, soos medisyne en chirurgiese toerusting. Dit behels ook toegang tot die nuutste inligting en bewyse uit navorsing, insluitend mediese navorsing en gesondheidsdienste.

In baie lande word dit aan die individu oorgelaat om toegang tot gesondheidsorgprodukte en -dienste te verkry deur hulle uit jou eie sak te betaal, en aan privaat sektor-spelers in die mediese en farmaseutiese bedryf om navorsing te ontwikkel. Die beplanning en produksie van gesondheidsorg- menslike hulpbronne word onder deelnemers in die arbeidsmark verdeel.

Ander lande het 'n uitdruklike beleid om toegang vir alle burgers te verseker en te ondersteun, om gesondheidsnavorsing te finansier en om te beplan vir voldoende getalle, verspreiding en gehalte van gesondheidswerkers om gesondheidsdoelwitte te bereik. Baie regerings regoor die wêreld het algemene gesondheidsorg ingestel, wat die las van gesondheidsorguitgawes van private individue of besighede oorneem deur die samevoeging van finansiële risiko. Daar is verskeie argumente vir en teen algemene gesondheidsorg en verwante gesondheidsbeleid. Gesondheidsorg is 'n belangrike deel van gesondheidstelsels en daarom is dit dikwels regoor die wêreld een van die grootste uitgawes vir sowel regerings as individue.

Baie lande en jurisdiksies integreer 'n menseregtefilosofie waarvolgens hulle hul gesondheidsorgbeleid bepaal. Die Wêreldgesondheidsorganisasie berig dat elke land in die wêreld ten minste een menseregteverdrag aanvaar wat handel oor gesondheidsverwante regte, insluitend die reg op gesondheid, asook ander regte wat verband hou met die omstandighede wat nodig is vir goeie gesondheid. Die Verenigde Nasies se Universele Verklaring van Menseregte verklaar dat mediese sorg 'n reg van alle mense is:

In sommige regsgebiede en onder verskillende geloofsgebaseerde organisasies word gesondheidsbeleid beïnvloed deur die aanvaarde verpligting deur godsdienstige oortuigings om te sorg vir diegene in minder gunstige omstandighede, insluitende siekes. Ander regsgebiede en nie-regeringsorganisasies maak die beginsels van humanisme van toepassing op die omskrywing van hul gesondheidsbeleid, wat dieselfde aanspreeklikheid en reg op gesondheid beteken. Die laaste paar jaar het die wêreldwye menseregte-organisasie Amnestie Internasionaal op gesondheidsregte as 'n mensereg gefokus, wat onvoldoende toegang tot MIV-medisyne en die seksuele en voortplantregte van vroue insluit, insluitende die verskille in die aantal ma's wat in verskillende lande sterf. Dié toenemende aandag aan gesondheid as 'n basiese mensereg is deur die voorste mediese joernaal "The Lancet" verwelkom.

Daar is steeds heelwat omstredenheid oor wie die koste van mediese sorg vir alle mense moet betaal en onder watter omstandighede. Byvoorbeeld, owerheidsbesteding aan gesondheidsorg word soms gebruik as 'n algemene aanduiding van 'n regering se verbintenis tot die gesondheid van sy mense. Aan die ander kant verwerp 'n denkskool in die Verenigde State die beginsel van gesondheidsorgfinansiering deur belastingbetalers as strydig met die (nie minder belangrike) reg van 'n dokter se professionele oordeel, en die gepaardgaande kommer dat die regering se betrokkenheid by toesig oor die gesondheid van sy burgers die reg op privaatheid tussen dokters en pasiënte kan benadeel. Daar word ook beweer dat nasionale gesondheidsversekering die reg ontken van individuele pasiënte om hul eie inkomste volgens hul eie oordeel te gebruik.

Nog 'n probleem is 'n regering se gebruik van wetgewing om die mededinging tussen private versekeringsverskaffers en nasionale maatskaplike versekeringstelsels te beheer, soos die geval in die nasionale gesondheidsversekeringsprogram van Kanada. Ondersteuners van 'n vrye stelsel beweer dat dit die kostedoeltreffendheid van die gesondheidstelsel benadeel, aangesien selfs diegene wat dit kan bekostig om vir privaat gesondheidsorgdienste te betaal, die openbare stelsel se hulpbronne uitput. Die kwessie is of mediese versekeringsmaatskappye of gesondheidinstandhoudingsorganisasies wat deur beleggers besit word in 'n beter posisie is om in die beste belang van hul kliënte op te tree teenoor staatsregulering. In die Verenigde State word die regering se oormatige regulering van die gesondheidsorg- en versekeringsbedryf ook gesien as die einde van goedhartige tuisbesoeke van dokters aan armes en bejaardes.

Daar is baie soorte gesondheidsbeleide wat fokus op die finansiering van gesondheidsorgdienste om die ekonomiese risiko's van swak gesondheid te versprei. Dit sluit in openbare gefinansierde gesondheidsorg (deur belasting of versekering), verpligte of vrywillige privaat gesondheidsversekering, en die volledige kapitalisering van persoonlike gesondheidsorgdienste deur middel van privaat maatskappye. Die debat duur voort oor watter soort gesondheidsfinansieringsbeleid tot die hoër of laer gehalte van gesondheidsorgdienste wat voorsien word lei, en hoe om te verseker dat die toegewysde geld doeltreffend en billik aangewend word.

Daar is baie argumente aan albei kante van 'n openbare teenoor private gesondheidsfinansieringsbeleid:

Die standpunte dat gesondheidsorg wat deur die staat gefinansier word die gehalte en doeltreffendheid van persoonlike gesondheidsorglewering verbeter is onder meer:
Die standpunte dat privaat gefinansierde gesondheidsorg tot hoër gehalte en meer doeltreffendheid in persoonlike gesondheidsorg lei, is onder meer:

Deur die toekenning van staatsgeld vir persoonlike gesondheidsorg te beperk, verminder dit nie die vermoë van onversekerde burgers om vir hul gesondheidsorg as kontantuitgawes te betaal nie. Staatsgeld kan beter aangewend word om noodsorgdienste te verskaf, ongeag die versekerde se status of vermoë om te betaal.


</doc>
<doc id="124436" url="https://af.wikipedia.org/wiki?curid=124436" title="Bill Cosby">
Bill Cosby

Bill Cosby (1937-) is ’n Amerikaanse akteur, komediant en veroordeelde gewelddadige seksuele oortreder. Hy is veral bekend vir "The Cosby Show" (1984–1992). "The Cosby Show" is ’n Amerikaanse TV-komediereeks oor ’n swart Amerikaanse middelklasgesin, die Huxtables. Die karakter dr. Huxtable, die pa, is deur Bill Cosby vertolk. Die program was veral in die 1980's en vroeë 1990’s gewild.

William Henry "Bill" Cosby, Jr. is op 12 Julie 1937 in Philadelphia (Pennsylvania) in die Verenigde State van Amerika gebore. Cosby is in 1964 met Camille Hanks Cosby getroud. Die egpaar het vyf kinders.

Cosby was die eerste Afro-Amerikaanse man wat sy eie TV-reeks gehad het ("I Spy" in die 1960's) en die rasgrense met sy "stand-up"-komedie in die 1960's en 1970's kon oorsteek. Ná "I Spy" speel hy in talle reeks, waarvan sommige suksesvol was, soos "Fat Albert and the Cosby Kids". In die 1980's word hy internasionaal bekend met sy sitkom "The Cosby Show", die eerste TV-program om 'n swart gesin met 'n suksesvolle maatskaplike loopbaan uit te beeld.

Aan die begin van die 2000's is sy reputasie deur omstrede uitlatings oor die swart gemeenskap en verskeie aanklagte weens seksuele misbruik oorskadu. Cosby het erken dat hy verskeie vroue verdowingsmiddels toegedien het om met hulle om te gaan. Daarbenewens beken hy in 'n regsgeding in 2005 dat hy talle vroue met geld omgekoop het om te swyg, sodat sy vrou nie moes uitvind nie. Teen Augustus 2015 het meer as 40 vroue al aantygings teen hom gemaak, waarvan die meeste reeds verjaar het.

In 2016 het Cosby as gevolg van keratokonus heeltemal blind geword.



</doc>
<doc id="124437" url="https://af.wikipedia.org/wiki?curid=124437" title="Genadedood">
Genadedood

Genadedood is die praktyk om 'n lewe opsetlik te beëindig om pyn en lyding te verlig.

Elke land het ander genadedoodwette. Die Britse Hoërhuis se komitee oor mediese etiek definieer genadedood as " 'n doelbewuste ingryping wat onderneem word met die uitdruklike voorneme om 'n lewe te beëindig om hardnekkige lyding te verlig". In Nederland en België word genadedood verstaan as "die beëindiging van lewe deur 'n dokter op versoek van 'n pasiënt".

Genadedood word op verskillende maniere gekategoriseer, waaronder vrywillige, nie-vrywillige of gedwonge. Vrywillige genadedood is wettig in sommige lande. Nie-vrywillige genadedood (waar 'n pasiënt se toestemming nie beskikbaar is nie) is in alle lande onwettig. Gedwonge genadedood (sonder toestemming of teen die pasiënt se wil) is ook in alle lande onwettig en word gewoonlik as moord beskou. Sedert 2006 is genadedood die mees aktiewe navorsingsgebied in kontemporêre bio-etiek.

In sommige lande is daar 'n verdelende openbare omstredenheid oor die morele, etiese en regskwessies van genadedood. Diegene wat teen genadedood is, noem gewoonlik die heiligheid van die lewe, terwyl voorstanders van genadedoodregte beklemtoon dat lyding verlig word, en dat dit gedoen word om liggaamlike integriteit, selfbeskikking en persoonlike outonomie te behou.

Volgens die geskiedkundige N.D.A. Kemp het die kontemporêre debat oor genadedood in 1870 begin. Daar is egter bewyse dat genadedood voor dit bespreek en beoefen is. Genadedood is in Antieke Griekeland en Rome beoefen. Byvoorbeeld, giftige kerwel is op die eiland Kea gebruik as 'n manier om die dood te versnel, 'n tegniek wat ook in Marseille aangewend is. Genadedood, in die sin van die doelbewuste bespoediging van 'n persoon se dood, is deur Sokrates, Plato en Seneca in die antieke wêreld ondersteun, hoewel Hippokrates daarteen was en geskryf het: "Ek sal nie 'n dodelike dwelm voorskryf of iemand raad gee wat sy dood kan veroorsaak nie."

Die term "genadedood" in die vroeë sin om iemand te ondersteun terwyl hy of sy sterf, is vir die eerste keer deur Francis Bacon (1561–1626) gebruik. In sy werk "Euthanasia Medica" het hy die antieke Griekse woord "euthanasia" gekies, en sodoende onderskei tussen "euthanasia interior", die voorbereiding van die siel vir die dood, en "euthanasia exterior", wat bedoel was om in uitsonderlike omstandighede die einde van die lewe makliker en pynloos te maak deur die lewe te verkort.

In die middel van 1800's het die gebruik van morfien om die "pyn van die dood" te behandel, ontstaan, met John Warren wat in 1848 aanbeveel het dat dit gebruik word. 'n Soortgelyke gebruik van chloroform is in 1866 deur Joseph Bullar voorgestel. In nie een van die gevalle is aanbeveel dat dit gebruik moet word om die dood te bespoedig nie. In 1870 het Samuel Williams, 'n onderwyser, die hededaagse genadedooddebat aan die gang gesit met 'n toespraak by die Birminghamse "bespiegelingsklub", wat later gepubliseer is in 'n eenmalige publikasie getiteld "Essays of the Spectacular Club in Birmingham", die versamelde werke van 'n aantal lede van dié amateurfilosofie-vereniging. Williams se voorstel was om chloroform te gebruik om die dood van terminaal siek pasiënte doelbewus te bespoedig.

"The Saturday Review" het gunstig oor die opstel berig, maar 'n hoofartikel teen die opstel het in "The Spectator" verskyn. Ander skrywers het ter ondersteuning van sulke sienings van hulle laat hoor. Lionel Tollemache het ten gunste van genadedood geskryf, asook Annie Besant, die opstelskrywer en hervormer wat later by die Nasionale Sekulêre Vereniging betrokke geraak het, wat dit beskou het as "'n plig aan die samelewing om vrywillig en pynloos te sterf" as mens die punt bereik waar jy 'n "las" is. "Popular Science" het die kwessie in Mei 1873 ontleed en albei kante van die argument ondersoek. Kemp wys daarop dat mediese dokters destyds nie aan die bespreking deelgeneem het nie; dit was "in wese 'n filosofiese aangeleentheid […] onlosmaaklik verbind aan 'n aantal besware teen die Christelike leerstelling van die heiligheid van die menslike lewe".

Die opkoms van die genadedoodbeweging in die Verenigde State het saamgeval met die sogenaamde Gilded Age, 'n tyd van sosiale en tegnologiese verandering wat 'n "individualistiese konservatisme insluit wat ongereguleerde ekonomie, wetenskaplike metode en rasionalisme geprys het", gepaardgaande met depressies, industrialisering en konflik tussen maatskappye en vakbonde. Dit was ook die tydperk waarin die moderne hospitaalstelsel ontwikkel is, wat as 'n faktor beskou word in die opkoms van die genadedooddebat.

Robert Ingersoll was ten gunste van genadedood en het in 1894 gesê dat waar iemand aan 'n terminale siekte ly, soos terminale kanker, hulle die reg moet hê om hul pyn deur selfmoord te beëindig. Felix Adler het 'n soortgelyke benadering gehad, hoewel Adler, anders as Ingersoll, nie godsdiens verwerp het nie. Trouens, hy het vanuit 'n etiese kulturele raamwerk geredeneer. In 1891 het Alder geskryf dat diegene wat aan oorweldigende pyn ly, die reg moet hê om selfmoord te pleeg, en verder dat dit toelaatbaar moet wees vir 'n dokter om daarmee te help – wat Adler die eerste "vooraanstaande Amerikaner" gemaak het om selfmoord goed te praat in die geval waar iemand aan 'n chroniese siekte ly. Sowel Ingersoll as Adler was ten gunste van vrywillige genadedood van volwassenes wat aan terminale kwale ly.

Die eerste poging in die Verenigde State om genadedood te wettig, was toe Henry Hunt in 1906 wetgewing in die Algemene Vergadering van Ohio bekend gestel het. Hunt het dit gedoen op versoek van Anna Hall, 'n ryk erfgenaam wat 'n vername persoon was in die genadedoodbeweging gedurende die vroeë 20ste eeu in die Verenigde State. Hall moes toekyk hoe haar ma sterf ná 'n lang stryd met lewerkanker, en het haar daaraan gewy om te verseker dat ander nie dieselfde lyding hoef deur te gaan nie. Hiervoor het sy 'n uitgebreide briefskryfveldtog aangewend en Lurana Sheldon en Maud Ballington Booth gewerf. Sy het 'n debat oor genadedood by die jaarlikse vergadering van die Amerikaanse Welwillendheidsvereniging in 1905 georganiseer – wat Jacob Appel beskryf as die eerste belangrike openbare debat oor die onderwerp in die 20ste eeu.

Hunt se wetsontwerp het die toediening van 'n narkose voorgestel om 'n pasiënt se dood te bewerkstellig, solank die persoon wettig en gesond is en 'n noodlottige besering of onherroeplike siekte gehad het of erge fisiese pyn verduur het. Dit het ook vereis dat die saak deur 'n geneesheer aangehoor word, dat ingeligte toestemming voor drie getuies gegee word, en dat dit deur drie dokters bygewoon word wat saamstem dat die herstel van die pasiënt onmoontlik is. 'n Mosie om die voorstelwet voor die voet te verwerp het nie geslaag nie, maar die wet is afgekeur, met 79 teen 23 stemme.

Kort na die voorstel in Ohio, het 'n lid van die wetgewende vergadering in Iowa, Ross Gregory, 'n voorstel in dié deelstaat ingedien om genadedood te wettig. Die Iowa-wetgewing was egter meer omvattend as wat in Ohio aangebied is. Dit het die dood van enige persoon van ten minste tien jaar oud moontlik gemaak wat ly aan 'n kwaal wat dodelik sou wees en ernstige pyn veroorsaak, indien hulle nog by hul volle verstand is en 'n begeerte het om hul dood kunsmatig te bespoedig. Daarbenewens het dit genadedood vir babas toegelaat as hulle tot 'n sekere mate misvorm is, en voogde toegelaat om genadedood namens hul pleegkinders te versoek. Die voorgestelde wetgewing het ook boetes opgelê aan dokters wat weier om genadedood uit te voer wanneer hulle gevra word: 6-12 maande tronkstraf en 'n boete van tussen $200 en $1 000. Die voorstel was uiters omstrede. Dit het 'n vurige debat tot gevolg gehad en het nie geslaag nie, nadat dit teruggetrek is toe dit aan die komitee vir openbare gesondheid voorgelê is.

Die Voluntary Euthanasia Legalisation Society, wat nou as Dignity in Dying bekend staan, is in 1935 deur Charles Killick Millard gestig. Die beweging het 'n veldtog van stapel gestuur vir die wettiging van genadedood in Brittanje.

In Januarie 1936 is koning George V 'n noodlottige dosis morfien en kokaïen gegee om sy dood te bespoedig. Hy het aan kardio-respiratoriese versaking gely en die besluit om sy lewe te beëindig is deur sy dokter, lord Dawson, geneem. Hoewel hierdie gebeurtenis meer as 50 jaar lank geheim gehou is, het George V se dood saamgeval met voorgestelde wetgewing in die Hoërhuis om genadedood te wettig. Die wetgewing is deur die Voluntary Euthanasia Legalisation Society voorgestel.

Genadedoodteenstander Ian Dowbiggin voer aan dat die vroeë lidmaatskap van die Genadedood Vereniging van Amerika (ESA) weerspieël hoe baie genadedood destyd dikwels 'n eugenetikasaak eerder as 'n kwessie met betrekking tot individuele regte sien. Dowbiggin argumenteer dat nie elke eugenis by die ESA "uitsluitlik vir eugeniese redes", maar hy postuleer dat daar duidelike ideologiese konneksies tussen die eugenetika en genadedood bewegings is.

Histories het die genadedooddebat grootliks op 'n aantal sleutelkwessies gefokus. Volgens die genadedoodteenstander Ezekiel Emanuel het voorstanders van genadedood vier hoofargumente voorgelê:

Emanuel sê ook dat daar vier hoofargumente is wat deur teenstanders van genadedood aangebied word: a) nie alle sterftes is pynlik nie; b) alternatiewe, soos die beëindiging van aktiewe behandeling, gekombineer met die gebruik van doeltreffende pynverligting, is beskikbaar; c) die onderskeid tussen aktiewe en passiewe genadedood is moreel betekenisvol; en d) die wettiging van genadedood sal die samelewing op 'n gevaarlike afdraande pad plaas, wat tot onaanvaarbare gevolge sal lei. Trouens, in 2013 in Oregon was pyn nie een van die vyf vername redes waarom mense genadedood wou hê nie. Die hoofredes was 'n verlies van waardigheid en die vrees om 'n las vir ander te wees.

In die Verenigde State in 2013 het 47% landwyd selfmoord wat deur 'n dokter aangehelp word, gesteun. Dit sluit in 32% van Latyns-Amerikaners, 29% van Afro-Amerikaners, en amper niemand met gestremdhede nie.


</doc>
<doc id="124438" url="https://af.wikipedia.org/wiki?curid=124438" title="Timorsee">
Timorsee

Die Timorsee (Engels: "Timor Sea", Indonesies: "Laut Timor", Portugees: "Mar de Timor") is 'n see van die Indiese Oseaan in Asië en Oseanië tussen Timor in die noordweste, die Noordelike Gebied en Wes-Australië (Australië) in die suidooste en die Ashmore- en Cartiereilande (Australië) in die weste. Die Timorsee grens aan die Floressee in die noordweste, die Bandasee in die noorde en die Arafurasee in die ooste. Die see het 'n oppervlakte van sowat 610 000 km² en 'n gemiddelde diepte van 200 m.

Die belangrikste nedersetting aan die see is Darwin, die hoofstad van die Noordelike Gebied in Australië.


</doc>
<doc id="124443" url="https://af.wikipedia.org/wiki?curid=124443" title="Sjtsji">
Sjtsji

Sjtsji (Russies: щи; ) is ’n koolsop in die Russiese styl. Wanneer suurkool as hoofbestanddeel gebruik word, word it "suur sjtsji" genoem en soppe met suring, spinasie en soortgelyke plante as basis "groen sjtsji" (зелёные щи, "zeljonije sjtsji"). In die verlede is die naam "suur sjtsji" ook gebruik vir ’n drankie, ’n soort kwas wat nie met die sop verband gehou het nie.

Sjtsji is ’n tradisionele sop van Rusland, waar dit reeds in die 9de eeu bekend was, kort nadat kool uit Bisantium begin invoer is. Daar is verskeie redes vir die sop se gewildheid: Dit is redelik maklik om te berei, dit kan saam met verskeie soorte vleis of daarsonder gemaak word en kan gevries word sodat dit makliker hanteerbaar is op reise en uitstappies. Daar is ook opgelet mense word nie siek van sjtsji nie en kan dit elke dag eet. Daarom het die sop teen die 10de eeu ’n Russiese stapelvoedsel geword, en die volgende gesegde het ontstaan: "Sjtsji en pap is ons kos" ("Щи да каша – пища наша", "Sjtsji da kasja – pisjtsja nasja"). 

Die hoofbestanddele van sjtsji was oorspronklik kool, vleis (bees, vark, lamsvleis of pluimvee), sampioene, meel en ’n speserymengsel (van veral uie en knoffel). Die kool en vleis is apart gekook, en suurroom is as garnering bygevoeg voordat dit opgeskep is. Sjtsji word tradisioneel saam met rogbrood geëet.

Mettertyd het die bestanddele verander. Meel, wat in die ou dae bygevoeg is om die voedingswaarde te verhoog, is vervang deur ander kossoorte. Die speserymengsel is verbeter met die byvoeging van peper en loerierblare, wat sedert omstreeks die 15de eeu na Rusland uitgevoer is, ook uit Bisantium. Die vleis is soms met vis vervang, terwyl wortels en pietersielie by die ander groente gevoeg is. Beesvleis was die gewildste vleis vir sjtsji, terwyl varkvleis in die Oekraïne meer algemeen was. 

Die verhouding tussen water en kool het van plek tot plek begin wissel – terwyl dit aanvanklik so dik was dat ’n lepel regop daarin kon staan, is dunner weergawes later ontwikkel. Bestanddele sluit deesdae vleis (hoofsaaklik vark), kool, aartappels, tamaties, wortels, uie en speserye soos sout, peper en pietersiele in. Sommige mense verkies om die wortels en uie apart saam te kook voordat dit by die sop gevoeg word.

Die Russiese tweeletterwoordjie щи bevat die letter щ, wat in die meeste Cyrilliese alfabette afwesig is en met verskillende ander letters getranskribeer word in ander tale wat dié skryfstelsel gebruik. In Afrikaans het sjtsji ses letter en in Duits agt: "Schtschi".




</doc>
<doc id="124448" url="https://af.wikipedia.org/wiki?curid=124448" title="Eter (chemie)">
Eter (chemie)

Eters is organiese verbindings wat deur 'n R-O-R’ funksionele groep gekenmerk word. Hulle vorm gebuigde molekule. Die R-O-R’-hoek is gewoonlik ongeveer 112 grade.

R en R’ kan dieselfde groep verteenwoordig soos in diëtieleter , wat die bekendste verteenwoordiger van hierdie klas verbindings is, maar hulle kan ook verskillend wees, soos in etielmetieleter . Hulle word tradisioneel met 'n agtervoegsel -eter na die twee groepe, byvoorbeeld R=etiel en R’=metiel genoem, maar die huidige IUPAC-benaming beskou die kortste R-O- groep as 'n syketting en noem "metoksi-etaan" en "etoksi-etaan".

Die eerste eter (diëtieleter of dikwels gewoon eter) was reeds in die Middeleeue bekend. Dit kan verkry word deur aan etanol met behulp van swawelsuur water te onttrek:

'n Ander sintesemetode gaan uit van 'n halogenoalkaan, byvoorbeeld metielbromied en 'n alkoksied (of alkanolaat) soos natriumetoksied (of -etanolaat):

Die R-O-R funksionele groep besit 'n dipoolmoment, maar dit is taamlik klein. Eters is daardeur slegs matig polêr en gewoonlik goeie oplosmiddels vir organiese molekule. Afhanklik van die aard van die twee R-groepe is eters taamlik vlugtig en dikwels taamlik brandbaar. 'n Ander gevaar is dat eters wat aan die lug se suurstof blootgestel is stadig eterperoksiede kan vorm wat ontploffings kan veroorsaak.


</doc>
<doc id="124450" url="https://af.wikipedia.org/wiki?curid=124450" title="Eter">
Eter

Die woord eter word gebruik voor:


</doc>
<doc id="124453" url="https://af.wikipedia.org/wiki?curid=124453" title="Halogenoalkaan">
Halogenoalkaan

'n Halogenoalkaan is 'n alkaan waarvan een of meer waterstofatome deur halogeenatome (-F, -Cl, -Br, -I) vervang is.

Die eenvoudigste voorbeelde betref die substitusie van die waterstofatome van metaan, wat onder invloed van lig (of hitte) uit metaan en chloor vervaardig kan word:

Die IUPAC-benamings vir hierdie vier chlorometane is 

Gedeeltelik gechlorineerde molekule besit 'n dipool en is dus polêre oplosmiddels, maar in die simmetriese tetrachlorometaan-molekuul hef die dipole mekaar op. Hiedie verbinding is dus nie-polêr.


</doc>
<doc id="124455" url="https://af.wikipedia.org/wiki?curid=124455" title="Merkaptaan">
Merkaptaan

'n Merkaptaan of tiol is 'n organiese verbinding met die funksionele groep R-.

Dit is die swawelweergawe van 'n alkohol (wat R- bevat) en daar is ooreenkomste in die chemie van tiole en alkanole, maar daar is ook verskille. 'n Opmerklike verskil is die reuk. Tiole kan verskriklik stink en die weergawes met seleen en telluur is nog erger. Klein hoeveelhede metaantiol word daarom aan aardgas bygevoeg om mense te waarsku indien daar 'n gaslek is.

'n Ander verskil is dat die R--groep minder waterstofbinding ondergaan as R-. Dit maak tiole vlugtiger as hulle ooreenkomstige alkohole.


</doc>
<doc id="124457" url="https://af.wikipedia.org/wiki?curid=124457" title="Metaantiol">
Metaantiol

Metaantiol of (metiel)merkaptaan is die eenvoudigste organiese verbinding met 'n tiol-groep. Dit het die formule . Dit word vanweë sy stank in klein hoeveelhede aan aardgas bygevoeg om mense te waarsku indien daar 'n gaslek is.

Dit is nogtans 'n giftige stof wat die respirasie in mitochondrieë kan blokkeer deur die ensiem sitochroom-C-oksidase te beskadig. Inaseming lei tot vinnige opname.

Daar is bakterieë wat dit in mariene sedimente vervaardig. In sedimente by die eiland Texel word dit byvoorbeeld veral in die vroeë somer op dieptes van 3-4 cm in konsentrasies van ongeveer 30 nmol/cm aangetref.


</doc>
<doc id="124458" url="https://af.wikipedia.org/wiki?curid=124458" title="Suidlanders">
Suidlanders

Die Suidlanders is 'n Suid-Afrikaanse organisasie wat die uiteindelik rewolusie en ineenstorting van die land se infrastruktuur voorspel en planne beraam om Afrikaners uit die groot stede te ontruim. Dit is 'n burgerlike verdedigingsorganisasie wat in 2006 gestig is. Die organisasie word deur Gustav Müller gelei.

Die Suidlanders beroep hulself op internasionale reg, spesifiek protokol I en II (gedateer 8 Junie 1977) bykomend tot die Geneefse konvensies (van 12 Augustus 1949). Protokol I het betrekking tot die beskerming van slagoffers van internasionale gewapende konflik en protokol II het betrekking op die beskerming van slagoffers van nie-internasionale konflik. Klem word op artikels 60 tot 69 van protokol I geplaas (gedemilitariseerde sones en burgerlike verdediging).

Die organisasie word sterk deur die profesieë van Siener van Rensburg beïnvloed. Baie mense glo dat Siener die oorname van 'n swart regering oor Suid-Afrika geprofeteer het, en dat Afrikaners bitter onder so 'n regering sal ly. Hulle glo ook dat dit op 'n uiteindelike stryd of oorlog afstuur, waarop mense hulself moet voorberei.

Opleiding oor alle aspekte van burgerlike verdediging word aan lede verskaf. Die opleiding wissel van noodhulp, logistiek, kommunikasie en die beheer van vlugtelinge. Hulle hou ook hul lede op hoogte van insidente en protesoptogte en maak noodplanne vir ontruiming aan hul lede beskikbaar.



</doc>
<doc id="124460" url="https://af.wikipedia.org/wiki?curid=124460" title="Heracleum sphondylium">
Heracleum sphondylium

Heracleum sphondylium, of bereklou, is ’n kruidagtige, twee- of meerjarige gewas in die familie Apiaceae. Dit is inheems aan Europa en Asië. Die plante word so genoem na aanleiding van die rangskikking van hul blomme. 

Die plante word gemiddeld 50-120 cm hoog, met ’n maksimum van 2 m. Die blare kan tot 50 cm lank word. Hulle is veeragtig en harig, en verdeel in segmente van drie tot vyf lobbe. 

Die plant het pienkerige of wit blomme met vyf kroonblare. Hulle is gerangskik in groot blomskerms van tot 20 cm in deursnee. Die plant blom gewoonlik tussen Junie en Oktober. Die eindpuntblomskerms is plat bo en die buitenste kroonblare vergroot.

Die blomme word deur insekte bestuif, veral vlieë. 

Die plante kom in Europa en Asië voor, asosok in Noord-Afrika. Die Slawiërs het ’n sop daarvan gemaak wat die voorloper van die moderne borsjt met ’n beetbasis was. Die Slawiese naam vir die plant was Борщевик обыкновенный ("Borsjtsjewik obiknowjenni"), en dit is waar die sop se naam vandaan kom. Die plant groei in klam graslande en is as voer en menslike kos gebruik – van Oos-Europa tot Siberië en Noordwes-Amerika.

Die Slawiërs het bereklou in Mei bymekaargemaak en die stamme, blare en blomskerms opgekap. Dit is op ’n warm plek in water laat lê om te gis. Ná ’n paar dae was dit ’n "mengsel tussen bier en suurkool". Dit is dan gebruik om ’n sop met ’n suur smaak en skerp reuk te kook. 

In sommige Oos-Europese lande, veral Roemenië, word dit as ’n seksstimuleermiddel gebruik asook om probleme soos onvrugbaarheid en impotensie te behandel. Dit word ook soms vir epilepsie aanbeveel. Daar is egter geen kliniese studies wat die doeltreffendheid van die plant vir enige van hierdie probleme bewys nie.




</doc>
<doc id="124462" url="https://af.wikipedia.org/wiki?curid=124462" title="Sop">
Sop

Sop is ’n hoofsaaklik vloeibare kossoort wat gewoonlik warm voorgesit word, maar ook koud kan wees. Bestanddele is vleis of groente met aftreksel, sap, water of ’n ander vloeistof. Warm sop word ook gekenmerk deur die kook van vaste bestanddele in ’n vloeistof totdat die geur onttrek is.

Soppe word tradisioneel verdeel in twee hoofgroepe: dik en helder sop. Die gevestigde Franse klassifikasies van helder sop is "bouillon" en "consommé". Dik soppe word geklassifiseer na gelang van die verdikkingsmetode wat gebruik is: "purées" is groentesop wat met stysel verdik is; "bisques" is gemaak van skulpvis of groente en verdik met room; roomsoppe kan verdik wees met béchamelsous, en "veloutés" word verdik met eiers, botter en room. 

Soppe is soortgelyk aan bredies en soms is die onderskeid klein, maar soppe bevat gewoonlik meer vloeistof as bredies.



</doc>
<doc id="124463" url="https://af.wikipedia.org/wiki?curid=124463" title="Karboksielsuur">
Karboksielsuur

'n Karboksielsuur is 'n organiese verbinding wat die funksionele groep R- bevat. 

Die bekendste karboksielsure is asynsuur (etanoësuur; R=-) en mieresuur (metanoësuur; R= H-). Mieresuur is ook die eenvoudigste karboksielsuur. Dit bevat mos net een koolstofatoom. Die proton van die --groep het sure eienskappe. Asyn is hoofsaaklik 'n oplossing van asynsuur in water, waarin 'n suur-basis-ewewig optree:
Die negatiewe lading op die asetaat-ioon formula_2 is oor die drie atome van die O-C-O-groep gedelokaliseer en dit stabiliseer hierdie ioon en verlaag sy basisiteit. 

Dieselfde organiese molekuul kan meer as een karboksielsuurgroep bevat. Die eenvoudigste dikarboksielsuur is oksaalsuur.

'n Belangrike groep sure bevat naas die karboksielgroep ook 'n aminogroep (—). Hierdie stowwe word aminosure genoem.



</doc>
<doc id="124464" url="https://af.wikipedia.org/wiki?curid=124464" title="Ester">
Ester

'n Ester is 'n organiese verbinding met 'n algemene formule . (≠H)

Esters kan ontbind in 'n karboksielsuur en 'n alkohol . Hierdie reaksie word verseping genoem, omdat die vervaardiging van seep op hierdie chemie gebaseer is.

Esters van eenvoudige R-groepe is gewoonlik taamlik vlugtige en welriekende verbindings. Hulle is effens polêre oplosmiddels wat baie aanwendings vind.

Vette is esters van gliserol, wat 'n alkaantriol is met drie -OH-groepe en vetsure wat dikwels 20-22-24 koolstofatome het. 'n Taamlik kort vetsuur is bottersuur wat net 4 koolstofatome het.


</doc>
<doc id="124465" url="https://af.wikipedia.org/wiki?curid=124465" title="Vegetarisme">
Vegetarisme

Vegetarisme is die gebruik om nie vleis, veral rooivleis, te eet nie. Dit kan ook ander diereprodukte insluit,

Mense kan om verskeie redes ’n vegetariër word. Baie maak beswaar teen die eet van vleis uit respek vir ander lewende wesens, dalk om godsdienstige redes of vanweë respek vir diereregte. Dit kan ook om gesondheids-, politieke, omgewings-, kulturele, ekonomiese of persoonlike redes wees. Vegetariese diëte verskil ook: ’n Ovolaktovegetariër eet eiers en suiwelprodukte; ’n ovovegetariër eet eiers, maar nie suiwelprodukte nie; ’n laktovegetariër eet suiwelprodukte, maar nie eiers nie. ’n Veganistiese dieet sluit alle diereprodukte uit, insluitende eiers en suiwelprodukte. Sommige vaganiste vermy ook ander diereprodukte, soos byewas, leer of syklere.

Verpakte en geprosesseerde kosse soos koekies, sjokolade, jogurt en lekkers bevat dikwels onbekende bestanddele en kan ’n bron van kommer vir vegetariërs wees. Hulle sal dikwels deur die bestanddele van ’n produk lees om seker te maak dit bevat nie diereprodukte nie. Hul menings oor sulke bestanddele wissel egter. Terwyl sommige byvoorbeeld onbewus kan wees van die diereproduk stremsel se rol in die maak van kaas en dit dus onbewustelik sal eet, kan ander vegetariërs eenvoudig nie ’n probleem hê met die eet daarvan nie.

Halfvegetariese diëte bestaan grootliks uit vegetariese produkte, maar kan vis of pluimvee insluit. Sulke mense beskou "vleis" gewoonlik net as die vleis van soogdiere, hoewel hulle met vegetarisme identifiseer. Sommige vegetariërgroepe beskou sulke diëte nie as vegetaries nie.



</doc>
<doc id="124468" url="https://af.wikipedia.org/wiki?curid=124468" title="Chemiese reaksie">
Chemiese reaksie

'n Chemiese reaksie is 'n proses waarin die chemiese binding van een of meer stowwe dusdanig gewysig word dat een of meer nuwe chemiese verbindings gevorm word.

Daar kan talle soorte reaksies onderskei word

Ontbinding tree op wanneer 'n stof in ander stowwe uitmekaar val

Addisie tree op wanneer 'n -gewoonlik klein- molekuul aan 'n ander molekuul geheg word

Substitusie tree op wanneer 'n atoom of groep van 'n molekuul deur 'n ander atoom of molekuul vervang word
Die eenvoudigste voorbeeld is die reaksie van 'n arrhenius-suur met 'n arrhenius-basis (hidroksied), wat 'n sout en water oplewer

In 'n redoksreaksie verander die oksidasietoestande van die reaktante deur oordrag van elektrone.
Redoksreaksies kan altyd as die som van twee halfreaksies geskryf word wat verduidelik hoeveel elektrone oorgedra word:


</doc>
<doc id="124469" url="https://af.wikipedia.org/wiki?curid=124469" title="Seep">
Seep

Seep is 'n verbinding van hoër vetsure met 'n alkali (gewoonlik natrium- of kaliumsoute) wat as reinigingsmiddel gebruik word. Oorspronklik het seep 'n belangrike rol as ontvettingsmiddel vir die wol- en tekstielbedryf gespeel en later ook as reiniger vir tekstiele gedien. Na hierdie soort seep word as wasseep verwys. Die inherente probleme daarvan – soos die vorming van onoplosbare magnesium- en kalsiumsoute (magnesium- en kalsiumkarboksilaatpresipitate) in harde water – het die ontwerp van nuwe seeplose of sintetiese reinigers vir wasgoed bevorder.

Toilet- of fynseep is geparfumeerde seep wat vir persoonlike higiëne gebruik en sedert die 19de eeu hoofsaaklik in die vorm van seepkoekies aangebied word.

Seepvervaardiging is een van die oudste chemiese metodes wat mense op groot skaal toegepas het. Die kuns van seepmakery het sy oorsprong waarskynlik in Mesopotamië. Die Sumeriërs het 'n mengsel van as (hoofsaaklik van dadelpalms) en water gebruik om vet uit ruwol en tekstiele te verwyder sodat dit gekleur kon word. Die reinigende werking van dié vroeë voorloper van seep het daarnaas ook godsdienstige betekenis gehad. So het Sumeriese priesters en tempelwagters hulself met as en water gewas voordat heilige rituele voltrek is. Aan seep is daarnaas genesende krag toegeskryf – dit is immers 'n bakteriedoder waarmee reeds in die antieke tydperk bepaalde siektes beheer kon word, ondanks die gebrek aan bakteriologiese navorsing en kennis.

Die reinigende effek van glipperige as-en-water-mengsels was aan die feit te danke dat alkali op einige voorwerp of op menslike huid met vet gereageer het en dit in 'n seep omgeskep het wat vet en vuiligheid opgelos en weggewas het. Hoe meer vet en olie in 'n alkali-oplossing opgelos word, hoe groter is die hoeveeldheid seep wat hierby ontstaan en hoe doeltreffender die reinigende werking.

As mense dieselfde glipperige oplossing verskeie kere aangewend het as reiniger, het die reinigingseffek merkbaar afgeneem. Die Sumeriërs het hul seepresepte dus aangepas deur seepoplossings regstreeks te berei. Hiervoor is vette en olie in alkali-oplossings verhit. Die vroegste oorgelewerde seepresep wat in Tello, 'n klein nedersetting in Mesopotamië, opgestel is, dateer van 2500 v.C. Op 'n kleitablet is die mengverhouding van twee seepbestanddele in wigskrif geskryf – een liter olie en vyf 'n half keer soveel potas.

Om potas te verkry, is 'n alkaliese oplossing of loog drooggekook tot die laaste oorblyfsels, 'n soort as. Om onsuiwerhede uit te brand, is potas gebak. Die laaste oorblyfsel is 'n fyn wit poeier, die sogenaamde pêrelas.

Egiptiese muurskilderye toon slawe wat wasgoed met knuppels slaan om dit skoon te maak. Daarnaas is ook soda as wasmiddel gebruik. Soda kon in woestyne as mineraal ontgin word, byvoorbeeld in uitgedroogde soutmere of uit die grondkors. Soda kon daarnaas verkry word deur die verbranding van seeplante met 'n hoë natriumchloriedinhoud, dikwels saam met potas.

Egiptiese dokumente verwys na 'n vroeë metode van seepvervaardiging. Omstreeks 600 v.C. is diervette of plantolies met soda vermeng en verhit. Die reinigende werking van seep is destyds blykbaar nog nie raakgesien nie, en net soos in ander antieke beskawings het Egiptenare seep hoofsaaklik as haarpommade of as geneesmiddel vir die behandeling van velsiektes gebruik. Baie van die destydse veltoestande is veroorsaak deur 'n gebrek aan higiëne sodat seep danksy sy reinigende effek dié soort siektes kon genees.

Seep is in die volgende eeue ook deur Mediterreense beskawings vervaardig, onder meer deur die Fenisiërs wat hul seep volgens beskrywings van Plinius die Ouere (23–70 n.C.) in sy "Historia naturalis" omstreeks 600 v.C. van talk en houtas berei het en dit soms as ruilgoed in hul handelsbetrekkinge met Gallië gebruik het. Plinius vermeld verder dat Galliërs en Germane seep as pommade gebruik het – maar ook om hul hare rooi of wit te verf. Die Germaanse variant was 'n soort kaliseep van pasta-agtige tekstuur, terwyl Galliese seepmakers seewier met 'n hoë natriuminhoud gebruik het. Hul produk was 'n soort natronseep met 'n vaste tekstuur. Albei variante was gewilde kosmetika in antieke Rome.

Die Kelte in Britannië, wat seep van diervette en wit gebrande plantas berei het, het daarna as "saipo" verwys. Hiervan afgelei is die Latynse term vir seep ("sapo") asook die Afrikaanse en Engelse benamings. Seep was eweneens bekend in die Romeinse Ryk, alhoewel dit tans nie duidelik is of die bereiding en gebruik daarvan deur Mediterreense of Keltiese invloede bevorder is nie. Blykbaar is dit vanweë die moeilike vervaardigingsproses – die chemiese reaksie, wat verseping genoem word, was stadig en dikwels onvolledig – nog nie algemeen aangewend as reiniger nie en eerder as 'n soort geneesmiddel beskou. Grieke en Romeine het asloog by hul wasgoed gevoeg, terwyl olie (saam met fyn sand as skaafmiddel) vir hul daaglikse reinigingsroetine gebruik is.

Romeinse wasserye het vir hul wasgoed alternatiewe metodes ontwikkel. Vir hul wasmiddel is twee soorte van alkali gebruik – dié wat uit houtas verkry kon word (kaliumkarbonaat) en dié wat uit ontbinde urine ontgin kon word (alkaliese ammoniak). Die buitefasades van wasserye is derhalwe steeds van urinale voorsien waar verbygangers die benodigde grondstof tot wedersydse voordeel kon verskaf. Daarnaas is amfore vir die doelwit in systraatjies geplaas.

Die oudste historiese beskrywing van seep as reinigingsmiddel dateer uit die 2de eeu n.C. Die Grieks-Romeinse geneeskundige Claudius Galenus van Pergamon (131–201 of 216), wat hom in Rome gevestig het, het in dié tyd na die reinigende en genesende eienskappe van seep verwys.

Die ingewikkelde proses van verseping het verhoed dat seep in antieke Rome op 'n breë vlak as reinigingsmiddel vervaardig kon word. Vir die hidrolise of verseping van vette, 'n proses waarby vetsure vrygestel word, is sterk alkalieë benodig. 'n Alternatiewe metode was langdurige verhitting. Romeinse seepmakers het aanvanklik net oor kaliumbevattende soute beskik wat 'n swak alkaliese reaksie het. Later is soda gebruik om seep met 'n vaster tekstuur te vervaardig. Soda word volgens die karbonaatmetode vandag steeds as bestanddeel vir seep gebruik.

Romeinse tegnieke was nog nie só gevorderd nie; alkalikarbonaat is gewoonlik vermeng met vetsure wat tydens die verouderingsproses van plant- en dierolies vrygestel is. Hierdie proses, die hidrolise van vet, kon ietwat versnel word deur die verhitting van olie in ketels oor 'n oop vuur. Die olie is hierby ingekook totdat dit byna droog was, waarna verskeie kere water bygevoeg is totdat die proses van verseping afgesluit was.

In die 7de en 8ste eeu n.C. het Arabiese seepkokers sukses behaal met die eerste vaste kaliseep. Die tekstuur van hierdie seep, waarvoor soda of potas met gebluste kalk (kalsiumhidroksied) vermeng is, was vergelykbaar met dié van moderne seep. Met die uitbreiding van Islam na Spanje het die kuns van seepkook ingang gevind tot Middeleeuse Europa. Die 8ste eeuse Arabiese geleerde Jābir ibn Hayyān (ook Geber genoem) verwys in sy werke verskeie kere na die reinigende werking van seep.

In die vroeë Middeleeue het ook Europese lande met toegang tot die Middellandse See en die benodigde natuurlike hulpbronne tot belangrike seepprodusente ontwikkel. Veral in Spanje, Italië en later ook Frankryk kon seepmakers op die plaaslike produsente van olyfolie (Noord-Europeërs was beperk tot diervette) steun, terwyl soda uit die as van seeplante ontgin kon word. Sogenaamde barilla-as, waarvoor Spaanse seepmakers soutbos gebrand het, het alkali opgelewer. Kastilië, wat bekend gestaan het vir sy wit seep, en Marseille was markleiers vir seep van hoë gehalte. Verder noordwaarts is noemenswaardige seepbedrywe in Praag, Wene en Augsburg gevestig.

In Frankryk het seepprodusente hul produkte met plantekstrakte veredel tot geparfumeerde sepe van hoogste gehalte. 'n Winsgewende mark vir toiletseep is danksy die vraag na kosmetiese seepkoeëls in hoofse kringe ontsluit; vir die groot massa van die Europese bevolking was toiletseep (veral harde seep) egter nog 'n onbekostigbare luukse.

As toiletware is seep vir persoonlike higiëne gebruik, vanaf 1525 ook as skeermiddel vir mans. Seep was daarnaas 'n gewilde reinigingsmiddel vir vloere. Welgesteldes kon seep as wasmiddel bekostig, die groot massa was aangewese op talk en houtas. Higiëniese standaarde was in die algemeen nog laag.

Vanaf die 16de eeu was drie hoofsoorte van seep beskikbaar: growwe seep wat van traanolie gemaak is (hierdie olie is uit walvisvet ontgin), soet seep met olyfolie as belangrikste bestanddeel, en talkseep. Die vervaardiging van die laasgenoemde variant is tydelik verbied – nie vanweë sy onaangename reuk nie, maar weens die beperkte voorrade van talk wat ook in die kersmakerbedryf benodig is. Die twee ander soorte was luukse goedere vanweë die belasting wat daarop gehef is.

Met tans sowat sestig miljoen olyfbome in 'n gebied van 3 600 km² is Apulië in die suidooste van Italië een van die groenste streke in die land wat jaarliks 200 000 ton olyfolie oplewer. Hierdie "vloeibare goud" het reeds in die 13de eeu die belangstelling van Venesiane gewek. Groot hoeveelhede olyfolie is met skepe na Venesië vervoer waar dit tot seep verwerk is.

Danksy sy die Seerepubliek se handelsbetrekkinge met die oostelike Middellandse Seegebied het Venesiaanse seepvervaardigers 'n reeks eksklusiewe bestanddele tot beskikking gehad soos die as van 'n Siriese kruid met 'n betreklik hoë sodainhoud. Deur byvoeging van welriekende essense kon 'n groot verskeidenheid sepe volgens die wense van klante vervaardig word wat met groot sukses na ander dele van Europa uitgevoer is.

Interessant genoeg is die vraag na seep tot in die vroeë 19de eeu nie soseer deur die behoeftes van privaat huishoudings ten opsigte van liggaamsversorging bepaal nie, maar eerder deur die Europese wol- en tekstielnywerhede wat seep as ontvettingsmiddel vir wol en sy benodig het. Twee soorte seep was beskikbaar - swart seep, die growwer variant, en die fyner wit seep waarop Venesiaanse produsente gefokus het. Wit seep is vir die ontvetting van kosbare tekstiele soos syprodukte gebruik.

Ook op die Britse Eilande is seep aanvanklik nie grootliks as toiletware vervaardig nie. Seepmakers het geheime resepte ontwikkel vir 'n produk wat hoofsaaklik in die laken- en wolbedryf benodig is. So moes wol voor die kleurproses met seep gereinig word. Teen die 13de eeu het noemenswaardige seepbedrywe in groter nedersettings soos Bristol, Coventry en Londen bestaan wat elkeen sy eie kenmerkende variant vervaardig het.

Om in die seepmakers se groeiende vraag na houtas te voorsien, is groot dele van Engeland se digte bosse afgekap. Dikwels was daar 'n landswye tekort aan brandhout vir voedselbereiding en verwarming.

Vanaf die 1630's berig Venesiaanse bronne oor probleme met die invoer van Apuliese olyfolie as basis vir die seepvervaardiging. Hierdie tekort aan olie was aan Engelse aktiwiteite te wyte - groot hoeveelhede olie is destyds deur Engelse skepe in Suid-Italiaanse hawens gelaai. Volgens die verslae van die Britse konsul in Napels was die handel met Apuliese olyfolie in die laat 17de eeu merendeels in hande van Engelse handelaars in Livorno en hul agente in Napels.

Reeds vanaf die vroeë 17de eeu het skeikundiges en vervaardigers pogings onderneem om die chemiese prosesse in verband met seepvervaardiging te verstaan om die gehalte van produkte te verbeter. In die volgende 150 jaar is die doeltreffendheid van die produksieproses verhoog sodat 'n groter verskeidenheid van sepe vervaardig kon word: geparfumeerde en gekleurde vaste en vloeibare seep, maar ook milde seep wat as wasmiddel vir fyn tekstiele gebruik kon word. Die seepbedryf het gefloreer.

Die nywerheidsomwenteling het meganisering saamgebring – seepvervaardigers kon voordeel trek uit die skaalbesparings wat met stoomkrag en meganiese energie bereik kon word. Tegniese verbeterings het tot beter eindprodukte gelei. Tegelykertyd het vooruitgang op die gebied van soldeerwerk, insluitende lopende water in geboue en baddens, storte en wasbakke met afloop, van persoonlike higiëne 'n maatskaplike norm gemaak.

In die Verenigde Koninkryk het William Ewart Gladstone (1809–1898), wat tussen 1852 en 1855 as "Chancellor of the Exchequer" (Britse minister van finansies) gedien het, in 1853 die belasting op seep opgehef wat gebruikers daarvan sedert 1711 moes betaal (en wél volgens gewig, en nie gehalte of waarde nie) en die seepbedryf sodoende 'n verdere hupstoot gegee.

Die belangrikste faktor was nogtans die groot opswaai in die tekstielbedryf sedert die begin van die 19de eeu wat die vraag na seep as wasmiddel en reiniger vir persoonlike higiëne aangedryf het. Tradisionele seepbestanddele soos talk en houtas het al hoe skaarser geraak. Om in die veranderende markbehoeftes te voorsien en die oorgang tot die industriële massavervaardiging van seep te bewerkstellig, het seepvervaardigers begin om goedkoper vette en olies uit tropiese lande in te voer. Tegnologiese en wetenskaplike vooruitgang in die chemiese bedryf was ewe belangrik.

Die Franse chemikus Michel-Eugène Chevreul (1786–1889), wie se naam onder meer verbind word met die daarstelling van die moderne kleurteorie, navorsing oor plantkleurstowwe soos indigo en die vervanging van talk- deur moderne stearienkerse, het met sy wetenskaplike werk as grondlegger van vetchemie grootliks bygedra tot gevorderde kennis oor die versepingsproses en gliserien. 'n Tweede baanbrekende chemiese sleuteltegnologie is eweneens in Frankryk ontwikkel – Nicolas Leblanc (1742–1806) se metode om soda teen lae koste te vervaardig. Die proses is oorspronklik na hom genoem, maar staan tans bekend as Solvay-metode.


</doc>
<doc id="124470" url="https://af.wikipedia.org/wiki?curid=124470" title="Organiese nomenklatuur">
Organiese nomenklatuur

Die organiese nomenklatuur is 'n stelsel van benamings wat aan organiese verbindings toegeken word.

Die bekendste organiese stowwe het name in die omgangstaal, of daar word ouer name uit die geskiedenis van die chemie gebruik, maar dersuisende verbindings het geen naam in die omgangstaal

Die IUPAC het 'n stelsel ontwikkel wat die struktuur van organiese molekule in die naam uitdruk. Hierdie name is 'sistematies', maar dikwels nie vir die spreektaal geskik nie. Behalwe party eenvoudige verbindings is hierdie name deel van die chemiese skryftaal. Indien 'n stof algemeen bekend word, ontstaan dikwels daarnaas 'n woord in die omgangstaal, soos "cholesterol" wat makliker is as die sistematiese naam "2,15-dimetiel-14-(1,5-dimetielheksiel)tetrasiklo[8.7.0.02,7.011,15]heptadek-7-en-5-ol". Die sistematiese naam maak dit nogtans moontlik hele die hele molekuulstruktuur af te lei.

Omdat organiese molekule op kettings van koolstofatome gebaseer is, is die wortel van die sistematiese naam gebasser om die langste ketting wat die molekuul bevat. Indien daar net een onvertakte ketting met aanleenlik enkelbindings is, spreek mens van 'n alkaan. Die lengte van die ketting word uitgedruk met die wortels:

'n Alkaan met 'n onvertakte ketting van sewe koolstofatome word dus "heptaan" genoem. Die uitgang "-aan" gee aan dat daar net enkelbindings is


</doc>
<doc id="124472" url="https://af.wikipedia.org/wiki?curid=124472" title="Salpeter">
Salpeter

Salpeter (Eng: "Niter, saltpeter") is die mineraal weergawe van kaliumnitraat wat in die verlede gemyn is vir die gebruik as kunsmis. Die stof is goed in water oplosbaar en word veral in grotte gevind waar dit teen die reën beskut is. In Suid-Afrika word dit in die Noord-Kaap naby Prieska en Hay gevind. 

Salpeter word saam met houtskool (vorm van koolstof) en swawel gebruik om buskruit te maak.


</doc>
<doc id="124473" url="https://af.wikipedia.org/wiki?curid=124473" title="Kaliumnitraat">
Kaliumnitraat

Kaliumnitraat is 'n sout van kalium en salpetersuur. Dit is 'n kristallyne vastestof ( wat die nitraat-ioon bevat.

Dit is 'n belangrike deel van kunsmis, wat ook as die mineraal salpeter bekend is. Dit is ook een van onderdele van buskruit.

Die vastestof ondergaan fase-oorgange. Die (α)-kamertemperatuurfase het 'n ortorombiese struktuur tot 128 °C waar dit in 'n romboëdriese (β)-struktuur oorgaan. By afkoeling vorm dit tussen 124-110 °C 'n derde (dalk metastabiele) (γ)-struktuur wat ferroëlektriese eienskappe het In 2015 het Wolf et al. nog 'n vierde monokliene (δ)-struktuur uit solvotermale sintese verkry. 

α- of KN-II soos dit genoem word het 'n struktuur wat nouverwant aan die (G0) aragoniet-struktuur is en
die β-fase (ook KN-I) is nouverwant aan die (G0) kalsiet-struktuur. 

Die ferroëlektriese eienskappe van die KN-III γ-fase maak dit interessant vir moontlike tegniese toepassings. Navorsing het uitgewys dat vaste oplossings van kalium- en ammoniumnitraat met x=0,050 en 0,100 reeds by kamertemperatuur die ferroëlektriese γ-struktuur besit, wat deur die teenwoordigheid van die ammoniumione gestabiliseer word. 


</doc>
<doc id="124477" url="https://af.wikipedia.org/wiki?curid=124477" title="Così fan tutte">
Così fan tutte

Così fan tutte, ossia La scuola degli amanti (), K. 588, is 'n komiese opera ("opera buffa") deur Wolfgang Amadeus Mozart. Daarin bak twee mans twee susters 'n poets om te toets of die vroue regtig vir hulle lief is en aan hulle getrou sal wees.

Die opera het twee bedrywe volgens die libretto (teks) van Lorenzo da Ponte. Die eerste opvoering was op 26 Januarie 1790 in Wene en was 'n groot sukses. Omdat keiser Jozef II op 20 Februarie 1790 oorlede is, word alle teaters gesluit en word die opera eers weer in Junie 1790 hervat.

"Così fan tutte" word nog steeds reëlmatig in die groot operahuise oor die wêreld opgevoer en word as een van Mozart se mees musikale operas beskou. Volgens oorlewering is die opera gebaseer op 'n werklike gebeurtenis wat in Wene plaasgevind het. In die 19de eeu is die opera as ietwat stuitig beskou, en is dit selde opgevoer. Ander operas soortgelyk in uitvoering en styl is "Le nozze di Figaro" en "Don Giovanni", eweneens op die libretti van Da Ponte gebaseer.

Die titel beteken "So doen hulle almal" of "Die skool vir geliefdes" en sinspeel op die onbetroubaarheid van vroue in die liefde.


Die opera speel in die 18de eeu in Napels af. Don Alfonso wed twee jong offisiere dat hulle geliefdes ontrou sal wees as hul die kans kry. Die mans aanvaar die weddenskap. Hulle vertel hul geliefdes dat hulle vir diens opgeroep is en uit Napels vertrek.

Hulle kom egter terug, as Albaneërs vermom, om by mekaar se geliefde aan te lê. Met die sameswering van Despina stem die twee susters in om met die buitelanders te trou. Op die laaste oomblik verwyder die mans hul vermomming, en bestraf hulle hul ontrou geliefdes.


</doc>
<doc id="124479" url="https://af.wikipedia.org/wiki?curid=124479" title="Costa Brava">
Costa Brava

Die Costa Brava (Katalaans vir "ruwe, wilde kus") is die kusstrook van Oos-Spanje tussen Barcelona en die grens met Frankryk. Dié kus van 200 kilometer aan die Middellandse See in Katalonië is ’n gewilde vakansiebestemming.

Costa Brava het goue sandstrande, kristalhelder seewater, rots uitsteeksels en inhamme, regaf kranse en denne- en eikewoude. Aan die binneland van die Costa Brava word goed bewaarde Middeleeuse dorpies in tipies mediterreense landskappe aangetref. In die voetheuwels van die Pireneë word forel gevulde strome en beskermde mere gevind.

Die naam Costa Brava is die eerste keer op 12 September 1908 in die Katalaanse koerant, "La veu de Catalunya", in 'n artikel van die skrywer en digter Ferran Agulló gebruik. In die artikel beskryf hy die ruwe en toe nog onherbergsame karakter van die kus met sy talle onreëlmatige rotse en grotte. Op 29 September 1963 het die munisipaliteit van "Sant Feliu de Guíxols" 'n gedenksteen by die kaap van die "Ermitatge de Sant Elm" opgerig, presies op die plek waar Ferran Agulló die inspirasie vir die naam van die kus sou vind, al word die egtheid van die staaltjie betwis.

Die gebied het 'n Mediterreense klimaat. Die streek word soms deur 'n koue noordewind geteister wat veral in die winter ysige kou lug inwaai en tot 'n wolklose helder blou hemel aanleiding gee.


</doc>
<doc id="124480" url="https://af.wikipedia.org/wiki?curid=124480" title="Rog">
Rog

Rog ("Secale cereale") is ’n grassoort (familie Poaceae) wat algemeen as ’n graan, dekplant of weiding geplant word. Dit is lid van dieselfde tribus as koring, naamlik Triticeae, en naby verwant aan gars (genus "Hordeum") en koring ("Triticum"). Rog word gebruik om meel, rogbrood, rogbier, whisky en veevoer te maak. Dit kan ook soos hawersemels rou geëet word.

Rog is een van die spesies wat wild in Turkye en omliggende streke groei. Dit is sedert die Neolitikum as kos aangeplant, aanvanklik in klein hoeveelhede maar sedert die Bronstyd in Sentraal-Europa (omstreeks 1800-1500 v.C.) meer algemeen.

Plinius die ouere was nie baie beïndruk met rog nie en het geskryf dit is ’n "baie swak kossoort" en moet net voorgesit word "om hongersnood te vermy".

Sedert die Middeleeue is dit in groot hoeveelhede in Sentraal- en Oos-Europa verbou. Dit is in die meeste gebiede oos van die Frans-Duitse grens en noord van Hongarye die belangrikste graansoort vir brood. Dit word ook in Suid-Europa verbou.

Rog word in ’n meel fyngemaal. Rogmeel bevat baie gliadien, maar min glutenien. Dit het dus ’n laer gluteninhoud as koringmeel. Dit bevat ook ’n hoër proporsie verteerbare vesel. Rogbrood word van rogmeel gemaak en is ’n belangrike kossoort in Noord- en Oos-Europa.

Die graan word gebruik vir die maak van alkoholiese dranke, soos rogbier en asook vir kwas en kruiemedisyne bekend as rogekstrak. Dit word ook aangeplant as ’n dekgewas en vir groen kunsmis, en rogstrooi word gebruik vir diere om op te slaap.



</doc>
<doc id="124481" url="https://af.wikipedia.org/wiki?curid=124481" title="Rogbrood">
Rogbrood

Rogbrood is ’n soort brood wat met wisselende hoeveelhede rogmeel gemaak word. Dit kan lig of donker wees, na gelang van die soort meel en die kleurstof wat bygevoeg is. Dit is gewoonlik digter as brood wat van koringmeel gemaak is. Dit het ook ’n hoër veselinhoud as witbrood en is dikwels donkerder en geuriger. 

Donker rogbrood in in die Middeleeue as ’n stapelvoedsel beskou. Baie verskillende soorte word in streke soos Skandinawië, Finland, die Baltiese lande, Pole, Rusland, Nederland, België, Frankryk en Duitsland gemaak.



</doc>
<doc id="124482" url="https://af.wikipedia.org/wiki?curid=124482" title="Suurkool">
Suurkool

Suurkool, of sauerkraut, is fyngesnyde kool wat vanweë verskeie soorte melksuurbakterieë gegis het. Dit het ’n lang raklewe en ’n kenmerkende suur smaak danksy die melksuur wat gevorm word wanneer die bakterieë die suikers in die kool laat fermenteer.

Gefermenteerde kos kom in baie kulture voor, en suurkool is seker een van die bekendste soorte gegiste koolgeregte. Die Antieke Romeinse skrywers Cato die ouere (in sy "De Agri Cultura") en Columella (in sy "De re Rustica") noem die preservering van kool en rape met sout.

Suurkool is veral gewild in Oos-Europese en Duitse kookkuns, maar ook in Nederland ("zuurkool") en Frankryk ("choucroute"). Die woord "sauerkraut", soos dit ook in Engels genoem word, kom uit Duits en beteken letterlik suurkool. Die name in Slawiese en ander Oos-Europese lande beteken soms "gegiste kool" – soos квашеная капуста, "kwasjenaja kapoesta" (Russies), "kiszona kapusta" (Pools) en "skābēti kāposti" (Letties) – of "suur kool" – soos кисело зеле, kiselo zele (Bulgaars), "kiselo zelje" (Kroaties) en "savanyúkáposzta" (Hongaars). 

Voordat bevrore kos, yskaste en goedkoop vervoer uit warmer gebiede algemeen geraak het in Noord-, Sentraal- en Oos-Europa, was sauerkraut nes ander gepreserveerde kossoorte in die winter ’n belangrike bron van voedingstowwe. James Cook het altyd suurkool saamgeneem op sy seereise, want hy het uit ondervinding geweet dit voorkom skeurbuik.

Tydens die Eerste Wêreldoorlog het die Amerikaanse vervaardigers van suurkool dit "liberty cabbage" genoem uit vrees dat die Amerikaanse publiek ’n produk met ’n Duitse naam sou verwerp.



</doc>
<doc id="124485" url="https://af.wikipedia.org/wiki?curid=124485" title="Crouton">
Crouton

Croutons, croûtons of krotons is stukkies gebraaide of herbakte brood. Dit word meestal in blokkies gesny en gegeur, en verleen ekstra tekstuur en smaak aan slaaie, soppe en bredies, of soms word dit alleen as ’n lekkerny geëet.

Die woord "croûton" kom uit Frans en is afgelei van die Franse woord "croûte", of "kors". Hoewel croutons meestal in klein blokkies gesny word, kan hulle enige grootte en vorm hê; dit kan selfs met hele snye brood gemaak word. 

Die bereiding van croutons is redelik eenvoudig. Snye brood word gewoonlik in blokkies gesny en dan geverf met olie of botter (wat met ’n verskeidenheid middels gegeur kan wees). Die blokkies word dan gebak. Hulle kan ook liggies in botter of kookolie gebraai word totdat hulle bros en bruin is, wat daaraan ’n botterige smaak en krakerige tekstuur gee. Soms word croutons ook met kaas gegeur.

Byna enige soort onversoete brood kan gebruik word. Ouerige, droë brood word dikwels ingespan in plaas van vars brood. Ou brood word deur kokke gebruik vandat brood uitgevind is; dit is in die Middeleeue dikwels saam met sop opgedien. Deesdae kan croutons ook klaar berei gekoop word. 



</doc>
<doc id="124488" url="https://af.wikipedia.org/wiki?curid=124488" title="Weense worsie">
Weense worsie

’n Weense worsie (Duits: "Wiener Würstchen" of "Wiener", in Oostenryk "Frankfurter Würstel" of "Würstl", in Switserland "Wienerli") is ’n soort worsie wat tradisioneel van vark- en beesvleis gemaak word. Dit word in Oostenryk nie eintlik Weense worsies genoem nie, maar eerder "Frankfurter Würstchen".

Die bestanddele, grootte en bereiding van Weense worsies verskil baie van streek tot streek of van vervaardiger tot vervaardiger. In sommige Europese lande word hamworsies verkoop met Duitse of Franse name wat as "Weense worsies" vertaal kan word, maar gewoonlik lyk Weense worsies meer soos die Amerikaanse frankfurterworsies. 

Die worsies word dikwels in worsbroodjies, of "hot dogs", gebruik.

In Amerika verwys "Weense worsie" eerder net na ’n kleiner, korter worsie. Die langer worsies word "frankfurters" of sommer "hot dogs" genoem. 



</doc>
<doc id="124491" url="https://af.wikipedia.org/wiki?curid=124491" title="Kroket (voedsel)">
Kroket (voedsel)

’n Kroket is ’n klein gebraaide rolletjie met krummels om, met as hoofbestanddele gewoonlik fynaartappels met maalvleis (lam- of beesvleis), hoender, kalkoen, vis of skulpvis, kaas, groente en ’n wit- of bruinsous. Daarby kan ook geweekte witbrood, eiers, uie, kruie en speserye, wyn, melk of bier gevoeg word, of enige kombinasie daarvan. 

Die kroket word gewoonlik in ’n silinder-, skyf- of ovaalvorm gerol, met krummels bedek en dan in diep olie gebraai. Die kroket (van die Franse woord "croquer", "kraak") het wêreldwyd bekend geraak as ’n lekkerny en as kitskos.

Krokette met fynaartappels word dikwels as ’n bygereg voorgesit saam met wintergeregte, soos op Kersdag in die Noordelike Halfrond. Dié wat as kitskos verkoop word, bevat dikwels nie aartappels nie, maar kaas, beesvleis en sous.



</doc>
<doc id="124492" url="https://af.wikipedia.org/wiki?curid=124492" title="Kluitjie">
Kluitjie

Kluitjies is ’n breë klassifikasie vir ’n gereg wat uit stukkies deeg bestaan en gebak, gebraai, gekook of gestoom word. Die deeg is dikwels om bestanddele soos vleis of groente gedraai. 

Souskluitjies is ’n tipies Suid-Afrikaanse gereg. Dit word gemaak van kluitjies meel of rys wat met ’n lepel in kookwater geplaas en dan gekook word. Daarna word dit met botter, suiker en kaneel voorgesit, en soms met vla. Nog ’n Suid-Afrikaanse gereg waarin kluitjies voorkom, of soms deegsnysels, is melkkos. Die snysels of kluitjies word in melk gekook en dan saam daarmee opgedien. Strooisuiker word ook oorgestrooi. ’n Groot verskeidenheid kluitjies kom in Suid-Afrika voor. Benewens meel kan die basis ook bestaan uit gekookte rys, groente of lewer. Kluitjies kan ook in ’n sop of bredie gekook word, of in ’n stroop vir ’n soet gereg.

In Afrikaans kan kluitjie ook "leuen" beteken, soos in die skertsende uitdrukking "om kluitjies te bak": om leuens te vertel. 

Ghana se "banku" en "kenkey" is ook deegballe wat gekook of gestoom word en dus ook ’n vorm van kluitjies. Dit word van gegiste mieliemeel gemaak. "Banku" word gekook en moet voortdurend geknie word, terwyl "kenkey" gedeeltelik gekook en dan in mielie- of piesangblare gaargestoom word.

"Tihlo", wat sy oorsprong in die Tigray-streek van Ethiopië het en van geroosterde gortmeel gemaak word, is nou ook in omliggende gebiede gewild.

Kluitjies is oral in die streek gewild. "Manti" of "mantoe" is ’n gestoomde kluitjie in Sentraal-Asië en China. Dit bevat ’n mengsel van gemaalde lams- of beesvlies wat met swartpeper gegeur is. Dit word voorgesit met botter, jogurt, suurroom of uiesous. "Chuchvara" is ook gewild in Oezbekistan en Tadjikistan. Dit word gemaak van ongesuurde deegvierkante wat met vleis gevul is. Dit is soortgelyk aan die Russiese "pelmeni" en die Chinese "wonton". Die "chuchvara" kan alleen of in ’n helder sop voorgesit word.

In China is ’n legende dat kluitjies in die tyd van die Drie Koninkryke, omstreeks 225 n.C., uitgevind is. Die "jiaozi" is ’n algemene Chinese kluitjie wat gewoonlik uit maalvleis en fyn gekapte groente bestaan. Die deegvel wat omgedraai word, kan dun of dik wees. Ander bestanddele soos vis, kool, knoffel of roereiers kan ook gebruik word. Dit word gewoonlik gekook, gestoom of gebraai en word veral met die Chinese Nuwejaar of op familiereünies geëet. As die kluitjies in ’n dun laag water in ’n pan geplaas word en dan met die deksel op gaargestoom word, word dit "guotie" genoem. "Wonton" het meer vleis in en word in sop gekook.

In Indië is verskeie geregte wat as kluitjies kwalifiseer. "Ada" is ’n soet Suid-Indiese gereg wat klapper en suiker bevat. "Bhajia" word met vrugte of groente gevul en "fara" met lensies en ander lekkernye. "Gujia" is ’n soet kluitjie en "kachori" ’n ronde deegbal met ’n gebakte vulsel in. Ander soorte kluitjies sluit in "karanji", "kozhukkatta" (soet of sout), "modak" "pidi" (met kerriehoender) en "pitha" (gestoom of diepgebraai). 

In Japan is "dango" ’n soet kluitjie wat heeljaar geëet word, maar met verskillende vulsels na gelang van die seisoen. Dit word aan ’n rygpen voorgesit. "Nikuman" is die Japannese weergawe van die Siberiese "baozi".

Kluitjies wat met balle deeg gemaak word, is deel van die Britse en Ierse kookkuns. Die deegballe word met sout en peper gegeur en in ’n pot sop of bredie gegooi. Dit is ná sowat 10 minute gaargekook en –gestoom. Ander geurmiddels kan ook by die deeg gevoeg word en kaas kan in die middel gesit word.

Duitsland, Roemenië, Oostenryk, Tsjeggië en Slowakye spog met ’n groot verskeidenheid kluitjies, soet én sout. Die algemeenste soort hier word van meel en eiers gemaak en in water gekook. Ander kluitjies kan vleis of lewer bevat. Lewerkluitjies word dikwels saam met sop opgedien. 

"Halušky" is ’n tradisionele verskeidenheid kluitjies wat in Sentraal- en Oos-Europa (Tsjeggië, Hongarye, Pole, Roemenië, Serwië, Slowakye en Oekraïne) gemaak word. Dit is klein klonte dik deeg wat in water gekook word.
In Roemenië word kluitjies met pruime in "galusca cu prune" genoem en in Hongarye "nokedli". Dit word gemaak deur die deeg om die pruime of appelkose te draai en as dit gaar is in warm broodkrummels met botter te rol. 

"Bryndzové halušky", wat as die Slowake se nasionale gereg beskou word, is klein aartappelkluitjies sonder ’n vulsel wat met sout skaapkaas bo-op voorgesit word. ’n Ander weergawe, "pirohy", word gewoonlik gevul met kaas, aartappels, uie, kool, sampioene en vleis.

In Tsjeggië kan kluitjies twee vorme aanneem: "knödel", ’n brood- of aartappelkluitjie wat in snye gesny word, of "ovocné knedlíky", wat vrugtevulsels kry en voorgesit word met dikmelkkaas, botter en suiker.

"Khinkali" is ’n Georgiese kluitjie waarvan die vulsels van streek tot streek wissel. 

"Pierogi" van Pole, "wareniki" van Oekraïne en "pelmeni" van Rusland en Belarus is ravioli-agtige kluitjies met sout of soet vulsels. Wareniki word gewoonlik gekook of gestoom. "Pierogi" word dikwels gebraai nadat dit gekook is.

"Uszka" (Pools), "oesjki" (Russies) of "woesjka" (Oekraïens) is ringvormige kluitjies wat met vleis of sampioene gevul word en tradisioneel saam met borsjt of helder sop voorgesit word. "Kluski" is ook ’n soort Poolse kluitjie.

Die Russiese "pelmeni" is klein en kry net maalvleis en speserye in. Dit word gewoonlik in water met speserye en sout in gekook of in vleissop. Hulle moet klam binne wees en word voorgesit saam met baie suurroom.

In Siberië, veral Boerjatië, is gestoomde kluitjies met die naam "pozi" ("buuz" in Mongools) baie gewild. Hulle word gewoonlik van ongesuurde deeg gemaak, maar nie altyd nie. Die tradisionele vulsel is vleis, maar die soort vleis wissel. 



</doc>
<doc id="124493" url="https://af.wikipedia.org/wiki?curid=124493" title="Jacques Cousteau">
Jacques Cousteau

Jacques Cousteau (1910–1997) was ’n Franse ontdekkingsreisiger, beroemd vir sy rolprente oor die plante en diere van die see. Hy het ook die duiklong help ontwikkel. In Frankryk was hy bekend onder die naam "le commandant Cousteau" ("kommandant Cousteau"), buite Frankryk as "Jacques Cousteau" of "kaptein Cousteau". Hy was 'n Franse erelegioen ("Commandeur de l'ordre national de la Légion d'honneur") en is ook met die "Grand-Croix de l'ordre national du Mérite" vereer.

Jacques-Yves Cousteau is op 11 Junie 1910 in Saint-André-de-Cubzac, Gironde in Frankryk gebore. Ná skool studeer hy aan die École navale (maritieme akademie) en word 'n offisier in die Franse vloot. Sy loopbaan in die vloot is egter deur 'n motorongeluk kortgeknip.

In 1937 trou Cousteau met die 18-jarige Simone Melchior. Sy was nie net sy eggenoot nie, maar ook 'n besigheidsvenoot en die eerste vroulike skubaduiker. Sy vergesel Cousteau op die Calypso, die enigste vrou aan boord, maar verskyn nie in sy films nie. Die egpaar het twee seuns gehad, Jean-Michel Cousteau (1938) en Philippe Cousteau (1940–1979), wat later ook by die Calypso-ekspedisies betrokke was.

Tydens die Tweede Wêreldoorlog ontwikkel hy en Emile Gagnan 'n geheime duikapparaat, die duiklong. In die jare na die oorlog het hy tegnieke ontwikkel om seemyne in Frankryk se hawens op te ruim.

Saam met Jean Mollard ontwikkel hy die "SP-350", 'n duikboot vir twee persone wat 'n diepte van 350 meter onder water bereik. In 1965 is die eksperiment herhaal en bereik die twee voertuie 'n diepte van 500 meter. Hy was ook by die bou van onderwater habitats en die ontwikkeling van die onderwaterkamera betrokke.

Sy eerste vrou is in 1990 oorlede, waarna hy in 1991 met Francine Triplet trou. Cousteau is op 25 Junie 1997 in Parys aan 'n hartaanval oorlede.



</doc>
<doc id="124495" url="https://af.wikipedia.org/wiki?curid=124495" title="Bremgarten-renbaan">
Bremgarten-renbaan

Die Bremgarten-renbaan was 'n 7,28 km (4,524 myl) motorsportrenbaan in Bern, Switserland wat voorheen die Switserse Grand Prix van 1933 tot 1939 (Formule Een, 1947 tot 1954) en die Switserse motorfiets Grand Prix gehuisves het.

Bremgarten is gebou as 'n motorfietsrenbaan in 1931 in die "Bremgartenwald" (Bremgartenbos) in die noorde van Bern. Die baan self het geen ware pylvak nie, maar slegs 'n versameling hoë-spoed draaie. 

Dit huisves sy eerste motorwedren in 1934, wat die lewe van die renjaer Hugh Hamilton eis, en in 1948 ook die Italiaanse renjaer Achille Varzi. Van die begin af, het Bremgarten se bome langs die pad, dikwels swak ligtoestande en veranderinge in die padoppervlak gemaak dat dit erken was om 'n baie gevaarlike renbaan te wees, veral wanneer dit nat was.


</doc>
<doc id="124496" url="https://af.wikipedia.org/wiki?curid=124496" title="Aintree-motorrenbaan">
Aintree-motorrenbaan

Aintree-motorrenbaan is 'n 3-myl (4,83 km) lange motorrenbaan in die dorp Aintree, Merseyside, Engeland. Die baan is geleë binne die bekende Aintree-perderenbaan en gebruik dieselfde pawiljoene as die perderesies. Gebou in 1954 as die "Goodwood of the North". Die baan is goed bedek en relatief plat – wat wissel van 15 tot ongeveer 30 meter in hoogte.

Die baan het die Formule Een Britse Grand Prix vyf keer aangebied, in 1955, 1957, 1959, 1961 en 1962.

Die volle Grand Prixbaan is laas in 1964 gebruik, maar 'n deel daarvan is nog steeds oop en deur die Aintree Circuit Club gebruik vir wedrenne tot die laat-1990's. Beperkte motorsport gaan vandag voort in die vorm van motornaelrenne, asook motorfietswedrenne op die Klubbaan.


</doc>
<doc id="124501" url="https://af.wikipedia.org/wiki?curid=124501" title="Mario">
Mario

Mario is een van die mees bekende karakters wat deur Nintendo geskep is.

Mario dra gewoonlik 'n rooi T-hemp, 'n blou oorpak en 'n rooi hoed met die letter M.



</doc>
<doc id="124502" url="https://af.wikipedia.org/wiki?curid=124502" title="Mario (reeks)">
Mario (reeks)

Mario, ook bekend as Super Mario, is 'n reeks videospeletjies wat geproduseer word deur Nintendo, beskou as een van die mees gewilde, duursame en beste videospelreeks in die geskiedenis; die protagonis is Mario.

Vir die hervestiging of Super Mario Maker en Super Mario Run.


</doc>
<doc id="124503" url="https://af.wikipedia.org/wiki?curid=124503" title="Amien">
Amien

Amiene kan as gesubstitueerde ammoniak-molekule beskou word. 

Nes ammoniak het hulle basiese eienskappe, omdat die N-atoom 'n alleenpaar het. Amiene is volop in die biochemie en die natuur. Hulle het dikwels 'n onaangename vrot vis-agtige reuk.

Indien net een waterstofatoom deur ‘n organiese groep vervang is, word dit n primêre amien genoem. 'n Algemene formule vir n primêre amien is R-. In die chemiese nomenklatuur kan hierdie funksionele groep met die voorvoegsel "amino-" of met die uitgang "-amien" aangedui word.
Hierdie molekuul word soms 1-"amino"-butaan genoem, en IUPAC gee die voorkeur aan hierdie naam, maar butiel"amien" ook dikwels gebruik, omdat dit die "Chemical Abstract Service (CAS)" se konvensie is.

Twee substitusies gee 'n "sekundêre" amien en drie 'n "tersiêre" amien.


</doc>
<doc id="124504" url="https://af.wikipedia.org/wiki?curid=124504" title="Butielamien">
Butielamien

Butielamien is 'n organiese verbinding met formule . Dit is 'n onwelriekende en taamlik vlugtige en brandbare vloeistof. Dit kan tot ernstige irritasie van die vel lei en is 'n taamlike sterk basis. 'n 1%-ige oplossing in water het 'n pH van 13. Dit word van butanol vervaardig en is 'n belangrike tussenproduk vir die vervaardiging van landbouprodukte, rubberprodukte en plastifiseerders vir nylon en additiewe vir brandstowwe en olie. 


</doc>
<doc id="124506" url="https://af.wikipedia.org/wiki?curid=124506" title="Jabir ibn Hayyan">
Jabir ibn Hayyan

Abu Musa Jabir Ibn Hayyan (Latyn: Geber) (721? Tus (Iran) – 815) Al-Kufa (nou: Irak)) word as die grootste alchemis van die Islamitiese wêreld beskou. Sy werk word selfs deur sommige as die begin van die chemie beskou, daar is egter ook geleerdes wie selfs oortuig is dat hy nooit bestaan het nie en dat agter sy naam 'n groep anonieme alchemiste skuil. Daar is meer as duisend geskrifte wat aan Jabir toegeskryf word, maar die meeste verraai dat hulle baie later geskryf is met terme wat uit 9de eeuse Grieks vertaal is of terme waarvan geleerdes vermoed dat hulle van die Isma’ili-sekte afkomstig is.

Jabir se pa kom van Khorasan is in die ooste van Iran en was n Sji’a-aanhanger en 'n apteker. Hy ondersteun die magtige Abbasidiese dinastie. Jabir raak omtrent 750 bekend met die wisier van die Abbasidiese nadat hulle die mag gegryp en die kalifaat van die Omajjade oorgeneem het. Jabir kom hierdeur aan die hof van Haroen-al-rasjied.

Die meeste boeke van Jabir betref die alchemie, maar daar is tekste oor vele ander onderwerpe soos medisyne wiskunde, magie, musiek en filosofie. Die belangrikste boeke is die "Kitab-al-sabin" ("die sewentig boeke") en die "Kitab al-mizan" ("die boek van die skale").

Hoewel hy 'n mistikus en Soefi was, beklemtoon hy die belang van sistematiese eksperimentele werk. Hy het talle metodes, glaswerk en chemiese stowwe ontdek en ontwikkel wat vandag nog as onderdeel van die chemie beskou word, soos:

Hy het ook begin om stowwe te kategoriseer. Daar was ‘geeste’ wat gedistilleer kon word, ‘stene’ wat gepoeier kon word en metale wat nie gepoeier of gedistilleer kon word nie.


</doc>
<doc id="124507" url="https://af.wikipedia.org/wiki?curid=124507" title="Jordaniet">
Jordaniet

Jordaniet is 'n sulfosoutmineraal met 'n chemiese formule van Pb(As,Sb)S in die monokliene kristalstelsel, vernoem na die Duitse wetenskaplike H. Jordan (1808–1887) wat dit in 1864 ontdek het. 

Loodgrys van kleur (wat dikwels 'n iriserende verwering vertoon), met 'n swart streep en metaalagtige glans. Jordaniet het 'n hardheid van 3 op die Mohs skaal, 'n relatiewe digtheid van ongeveer 6,4 en 'n konchoidale breking. Die kenmerkende voorkoms is in die Lengenbach-steengroef in die Binnvallei, Wallis, Switserland.


</doc>
<doc id="124508" url="https://af.wikipedia.org/wiki?curid=124508" title="Mohriet">
Mohriet

Mohriet, (chemiese formule ·6), is 'n seldsame sulfaatmineraal wat oorspronklik in die geotermiese velde van Toskane, Italië gevind is. Hierdie Fe-dominante analoog van boussingaultiet word soms gerapporteer in brandende steenkool mynhope.



</doc>
<doc id="124509" url="https://af.wikipedia.org/wiki?curid=124509" title="Kobelliet">
Kobelliet

Kobelliet (chemiese formule PbCu(Bi,Sb)S) is 'n grys, veselagtige, metaliese mineraal. Dit is ook 'n sulfiedmineraal wat uit antimoon, bismut en lood bestaan. Dit is 'n lid van die izoklakeiet–berryietreeks met silwer (Ag) en yster (Fe) wat die koper (Cu) vervang, en met 'n wisselende verhouding van bismut, antimoon en lood. 

Dit kristalliseer in monokliene piramidale kristalle. Die mineraal kan gevind word in ertse en afsettings van Hvena, Swede; Ouray, Colorado; en Wake County, Noord-Carolina, VSA. 

Die mineraal is vernoem na Wolfgang Franz von Kobell (1803–1882), 'n Duitse mineraloog.


</doc>
<doc id="124511" url="https://af.wikipedia.org/wiki?curid=124511" title="Jalpaïet">
Jalpaïet

Jalpaïet is 'n seldsame koper-silwer sulfiedmineraal met die chemiese formule CuAgS.
Dit is die eerste keer in 1858 beskryf as om voor te kom in die Leonora-myn, Jalpa, Zacatecas, Meksiko en is vernoem na die plek. Dit kom voor in lae-temperatuur hidrotermale are by temperature laer as 117 °C (243 °F). 

Geassosieerde minerale sluit akantiet, mckinstryiet, galeniet, sfaleriet, piriet, chalkopiriet, stromeyeriet, polybasiet, pearceïet, tetrahedriet-tennantiet en gedeë silwer in .


</doc>
<doc id="124513" url="https://af.wikipedia.org/wiki?curid=124513" title="Homiliet">
Homiliet

Homiliet is 'n borosilikaatmineraal wat deel uitmaak van die gadolinietgroep minerale met die chemiese formule Ca(Fe,Mg)BSiO. Dit kom voor as bruin monokliene kristalle binne massas veldspaat in pegmatiet en is in 1876 op die Stoko-eiland, Langesundfjord, Noorweë ontdek. 

Die naam is afkomstig van die Grieks om ‘saam voor’ te kom, in verwysing na sy assosiasie met meliphaniet en allaniet.



</doc>
<doc id="124514" url="https://af.wikipedia.org/wiki?curid=124514" title="Hessiet">
Hessiet

Hessiet is 'n mineraalvorm van disilwertelluried (chemiese formule AgTe). Dit is 'n sagte, donkergrys telluriedmineraal wat monokliene kristalle vorm. Dit is vernoem na Germain Henri Hess (1802–1850). 

Hessiet word in die VSA aangetref in Eagle County, Colorado en in Calaveras County, Kalifornië, asook op baie ander plekke. Stütziet (AgTe) en empressiet (AgTe) is verwante silwertelluriedminerale.



</doc>
<doc id="124515" url="https://af.wikipedia.org/wiki?curid=124515" title="Nadoriet">
Nadoriet

Nadoriet is 'n mineraal met die chemiese formule PbSbO2Cl. Dit kristalliseer in die ortorombiese kristalstelsel en is bruin, bruingeel of geel van kleur, met 'n wit of geelwit streep. Nadoriet is vernoem na Djebel Nador in Algerië, waar dit die eerste keer in 1870 geïdentifiseer is. Djebel Nador en Djebel Debbar (beide in die Konstantynse provinsie van Algerië) is sy medetipe voorkomste.



</doc>
<doc id="124516" url="https://af.wikipedia.org/wiki?curid=124516" title="Nabesiet">
Nabesiet

Nabesiet is 'n seldsame silikaatmineraal van die seolietgroep met die chemiese formule NaBeSiO·4(HO). Dit kom voor as kleurlose tot wit ortorombiese kristalle in dun plaatagtige lae soos mikas. Dit het die seolietstruktuur. Die Mohs hardheid is 5 tot 6 en sy relatiewe digtheid is 2,16. Die gerapporteerde brekingsindekswaardes is nα = 1.499, nβ = 1.507, en nγ = 1.511.

Dit is in die Ilimaussaq-intrusiewe kompleks van suidwes-Groenland ontdek, en die eerste keer in 2000 erken. Dit kom voor in tugtupietdraende albitiet, 'n seldsame, baie alkaliese stollingsgesteente.




</doc>
<doc id="124517" url="https://af.wikipedia.org/wiki?curid=124517" title="Kuns van geheue">
Kuns van geheue

Die kuns van geheue (Latyn: "ars memoriae") is een van 'n aantal beginsels wat losweg verband hou met mnemoniese beginsels en tegnieke. Die mnemoniese beginsels word gebruik om indrukke wat in die geheue gelaat is te orden en die vermoë om die indrukke te herroep te verbeter. Die mnemoniese beginsels help ook in die kombinasie en "uitvinding" van idees. 'n Alternatiewe term wat dikwels gebruik word, is "Ars Memorativa", wat ook dikwels vertaal word as die "kuns van geheue", hoewel sy meer letterlike betekenis "Memoratiewe Kuns" is. Daar word soms na verwys as "mnemotegnieke". Dit is 'n "kuns" in die Aristoteliaanse sin, wat dit beskryf as 'n metode of 'n stel voorskrifte wat orde en dissipline aan die pragmatiese, natuurlike aktiwiteite van die mens toevoeg. Dit het sedert ten minste so vroeg as die middel van die eerste millennium V.C. bestaan as 'n erkende groep beginsels en tegnieke.Die mnemoniese beginsels is gewoonlik geassosieer met opleiding in retoriek of logika, maar variasies van die kuns is gebruik in ander kontekste, veral die godsdienstige en die magiese.

Tegnieke wat algemeen in die kuns gebruik word, sluit die assosiasie van emosioneel treffende geheuebeelde binne gevisualiseerde plekke, die aaneenskakeling of assosiasie van groepe van beelde, die assosiasiebeelde met skematiese grafika of "notae" ("tekens, merke, figure" in Latyn), en die assosiasie van die teks met die beelde. Enige van of al hierdie tegnieke is dikwels gebruik in kombinasie met die beskouing of studie van argitektuur, boeke, beeldhouwerk en skilderkuns, wat deur die praktisyns van die kuns van geheue gesien is as veruiterliking van interne geheuebeelde en/of organisasie.

As gevolg van die verskeidenheid van beginsels en tegnieke en hul verskillende toepassings, verwys sommige navorsers na die "kunste van geheue", eerder as na 'n enkele kuns.

Daar is te kenne gegee dat die kuns van geheue ontstaan het onder diegene wat Pythagoras nagevolg het, of miskien selfs vroeër onder die antieke Egiptenare.  Daar is egter geen afdoende getuienis gebied om hierdie aansprake te bevestig nie.

Die primêre klassieke bronne vir die kuns van geheue wat te doen het met die onderwerp in sy geheel, sluit die "Rhetorica advertensie Herennium" (Bk III), Cicero se "De oratore" (Bk II 350-360), en Quintilian se "Institutio Oratoria" (Bk XI) in. Daarbenewens is die kuns gemeld in dele van vroeëre Griekse werke, insluitend die "Dialexis", gedateer ongeveer 400 VC. Aristoteles het breedvoerig geskryf oor die onderwerp van die geheue, en maak melding van die tegniek van die plasing van beelde om orde te verleen aan die geheue. Dit wil blyk dat gedeeltes in sy werk "Op Die Siel" en "Op Geheue en Herinnering" groot invloed uitoefen in die later herlewing van die kuns onder die middeleeuse akademici.

Die mees algemene weergawe van die skepping van die kuns van geheue sentreer rondom die verhaal van Simonides van Ceos, 'n bekende Griekse digter. Hy is genooi om 'n liriese gedig ter ere van sy gasheer, 'n edelman van Thessalië, te sing. In sy aanprys van sy gasheer, het Simonides ook die twee gode Castor en Pollux genoem. Na afloop van sy optrede, het die edelman selfsugtig vir Simonides vertel dat hy vir Simonides net die helfte van die ooreengekome betaling vir die lofrede sou gee. Simonides sou die balans van die betaling moes verkry van die twee gode wat hy genoem het. Kort daarna is aan Simonides vertel dat twee mans vir hom buite wag. Hy is uit om die besoekers te ontmoet, maar kon niemand vind nie. Terwyl hy buite die banket-saal gestaan het, het dit in duie gestort en almal wat binne-in was, te pletter geval. Die liggame was so vermink dat hulle nie geïdentifiseer kon word vir 'n behoorlike begrafnis nie. Maar Simonides kon onthou waar elkeen van die gaste by die tafel gesit het. Só was hy in staat om hulle te identifiseer vir die begrafnis. Hierdie ervaring het aan Simonides die beginsels voorsien wat as die kern uitgestaan het van die latere ontwikkeling van dié kuns waarvan hy na bewering die grondlegger was.
Hy het die gevolgtrekking gemaak dat persone wat hierdie vaardigheid wil aanleer, plekke moet kies en beelde skep in hul gedagtes van die dinge wat hulle wil onthou. Die gedagtebeelde word in die plekke gestoor, sodat die volgorde van die plekke die volgorde van die gedagtebeelde sal behou. Die gedagtebeelde dekodeer die dinge/onderwerpe wat onthou moet word. Die plekke en gedagtebeelde word onderskeidelik gebruik op 'n wastablet met letters daarop geskryf.
Die vroeë Christelike monnike het tegnieke aangepas wat algemeen was in die kuns van geheue as 'n kuns van samestelling en meditasie. Die tegnieke was in ooreenstemming met die retoriese en dialektiese konteks waarin dit oorspronklik geleer is. Dit het die basiese metode vir die lees en mediteer op die Bybel geword, nadat die Bybelteks veilig in die mens se geheue vasgelê is.

Die Jesuïtiese sendeling Matteo Ricci, wat van 1582 tot sy dood in 1610, gewerk het om die Christendom in China bekend te stel, beskryf die stelsel van plekke en beelde in sy werk " 'n Verhandeling Oor Mnemonieke". Hy het dit egter slegs aanbeveel as 'n hulpmiddel om eksamens te slaag. Ricci wou klaarblyklik die guns van die Sjinese keiserdiens wen, wat nodig was om 'n beduidend moeilike toelatingseksamen te slaag.

Giordano Bruno, 'n afgesette Dominikaan, het 'n variasie van die kuns gebruik waarin die geoefende geheue op 'n manier gebaseer is op die diereriem. Klaarblyklik is sy ingewikkelde metode ook gebaseer op die saambindende konsentriese sirkels van Ramon Llull, asook op skematiese diagramme in ooreenstemming met middeleeuse "Ars Notoria" tradisies, verder ook deels op groepe van woorde en beelde wat verband hou met die laat antieke Hermetisisme en laastens ook op die klassieke argitektoniese mnemoniek. Dié kuns het ook aanleiding gegee tot meer bekende ontwikkelings op die terrein van logika en wetenskaplike metode gedurende die sestiende en sewentiende eeue. [17]

Een verduideliking vir die stelselmatige afname in die belangrikheid van die kuns van geheue van die 16de tot die 20ste eeu, is aangebied deur die oorlede P. Culianu. Hy het aangevoer het dat 'n einde gemaak is aan die kuns van geheue tydens die Reformasie en die Teen-Reformasie, toe die Protestante en die reaksionêre Katolieke gelyktydig gewerk het om heidense invloede en die oordadige visuele beelde van die Renaissance uit te roei.

Wat ook al die oorsake, om tred te hou met algemene ontwikkelinge, het die kuns van geheue uiteindelik deel geword van die Dialektiek. Die kuns van geheue is gedurende die 17de eeu deur Francis Bacon en René Descartes in die kurrikulum van Logika opgeneem, waar dit tot op hede dien as 'n noodsaaklike grondslag vir die onderrig van die Argument. Vereenvoudigde weergawes van die kuns van geheue is ook tydens die 19de eeu nuttig aangewend in die opleiding van openbare redenaars, insluitend predikers en sprekers.

Waarskynlik die belangrikste beginsel van dié kuns is die oorheersing van die visuele sintuig, in kombinasie met die oriëntasie van 'n gesiende voorwerp in die omgewing. Maria Carruthers, in 'n hersiening van Hugh van St Victor se "Didascalion", beklemtoon die belangrikheid van die visuele sintuig as volg:
Selfs wat ons hoor, moet gekoppel word aan 'n visuele beeld. Om jou te help om iets te onthou wat jy gehoor eerder as gesien het, moet jy die woorde assosieer met die voorkoms, gesigsuitdrukking en gebare van die persoon wat praat, sowel as met die voorkoms van die vertrek. Die spreker moet dus sterk visuele beelde skep deur middel van uitdrukking en gebare, wat die indruk van sy woorde sal bevestig. Al die retoriese handboeke bevat gedetailleerde advies oor bevestigende gebare en uitdrukking, wat die aansprake van Aristoteles en ander filosowe onderskryf.
Hierdie gedeelte beklemtoon die verbinding van die visuele sintuig met ruimtelike oriëntasie.

Die posisionering van beelde in die vituele ruimte lei tot 'n orde waaraan ons, as biologiese organismes, van nature gewoond is. Dit gaan saam met die sintuiglike persepsies waaruit ons onsself in die wêreld oriënteer. 
Dit is moontlik vir iemand met 'n goed-geoefende geheue om 'n verskeidenheid van onderwerpe in die regte orde te rangskik. Sodra die aanvangspunt en die inhoud goed vasgelê is, is dit is heeltemal moontlik om heen en weer tussen die verskillende onderwerpe te beweeg, sonder om verwarring te veroorsaak

Die geheue moet georganiseer word volgens 'n spesifieke vasgestelde orde.

Baie werke oor die kuns van geheue beklemtoon die belangrikheid van "brevitas" en "divisio", of die opbreek van lang reekse inligting in meer hanteerbaar dele. " 'n Lang teks moet altyd opgebreek word in kort segmente en dan getel word. Daarna word 'n paar segmente op 'n keer gememoriseer." In moderne terminologie staan dit bekend as "chunking".

Assosiasie is as krities belangrik beskou vir die praktyk van die kuns. Dit is egter algemeen erken dat assosiasies wat gemaak word, uniek is aan elke persoon. Wat dus werk vir een persoon sal nie outomaties vir almal werk nie. Die assosiatiewe waardes wat vir die beelde gegee word in die geheuetekste is dus bedoel as voorbeelde en is nie die norm vir alle mense nie.. Yates haal 'n gedeelte aan van Aristoteles, wat kortliks die beginsel van assosiasie beskryf. Hierin meld hy die belangrikheid van 'n beginpunt om 'n ketting van herinnerings aan die gang te sit, en die manier waarop dit dien as 'n stimulerende aanleiding.
Vir hierdie rede gebruik sommige mense 'n paar plekke om inligting te onthou. Die rede hiervoor is dat 'n mens vinnig van die een stap na die volgende kan beweeg, byvoorbeeld van melk wat wit is, na wit van die lug ens.
Die belangrikheid van iemosie in die kuns van geheue is dikwels bespreek. Die rol van emosie in die kuns kan verdeel word in twee groot groepe: die eerste is die rol van emosie in die proses van die vasstelling van beelde in die geheue, die tweede is die wyse waarop die herinnering van 'n geheuebeeld 'n emosionele reaksie kan ontlok.

Een van die vroegste bronne oor die kuns, die "Ad Herennium," beklemtoon die belangrikheid van die gebruik van emosioneel treffende beelde om te verseker dat die beelde in die geheue behou sal word:
Ons sal dit só doen as ons soortgelykes so opvallend as moontlik in die geheue vestig; as ons beelde vestig wat nie baie of vaag is nie, maar aktief; as ons uitsonderlike skoonheid of afstootlikheid aan beelde verleen; as ons sommige van hulle tot ornamente vorm, soos met die krone of pers mantels; of as ons dit op een of ander manier ontsier.
Aan die ander kant, sal die beeld wat met 'n emosie verband hou, die emosie oproep wanneer die beeld onthou word. 
Aangesien elke beeld 'n kombinasie is nie net van die neutrale vorm van die persepsie nie, maar ook van ons reaksie daarop ("intentio"), roep die beeld 'n gepaardgaande emosie op.
Die konsep dat belangrike, bisarre, skokkende of eenvoudig ongewone inligting makliker onthou kan word, staan in die moderne terminologie bekend as die Von Restorff effek.

Die bekende rol van herhaling in die algemene proses van memorisering speel 'n rol in die meer komplekse tegnieke van die kuns van geheue. Die vroegste van die verwysings na die kuns van geheue, die "Dialexis", hierbo genoem, maak dit duidelik: "herhaal wat jy hoor, want deur dikwels dieselfde dinge wat jy geleer het te sê en te hoor, word dit volledig in jou geheue opgeneem."


</doc>
<doc id="124518" url="https://af.wikipedia.org/wiki?curid=124518" title="Skoonheid">
Skoonheid

Skoonheid is 'n eienskap van 'n dier, idee, voorwerp, persoon of plek wat 'n perseptuele ervaring van genot of bevrediging verskaf. Skoonheid word as 'n afdeling van estetika, kultuur, sosiale sielkunde, filosofie en sosiologie bestudeer.

Lelikheid word as die teenoorgestelde van skoonheid beskou.

Aangesien dit 'n subjektiewe ervaring kan wees, word daar dikwels gesê: "beauty is in the eye of the beholder" (oftewel "elkeen weet wat vir hom/haar mooi is").

Die klassieke Griekse naamwoord wat die beste as "skoonheid" vertaal kan word, was κάλλος, "kallos", met καλός, "kalos", as byvoeglike naamwoord. "Kalos" kan ook as "goed" of "van goeie gehalte" vertaal word en het dus 'n breër betekenis as bloot fisiese of materiële skoonheid.

Die Koine-Griekse woord vir mooi was ὡραῖος, "hōraios", 'n byvoeglike naamwoord wat van die woord ὥρα, "hōra", afgelei is wat "uur" beteken. In Koine-Grieks is skoonheid met "eie aan jou uur" geassosieer. 'n Ryp vrug (in seisoen) is dus as mooi beskou terwyl 'n jong vrou wat ouer probeer voorkom of 'n ouer vrou wat jonger probeer lyk, nie as mooi beskou is nie. In Attiese Grieks het "hōraios" baie betekenisse, insluitend "jeugdig" en "rype ouderdom".

Die vroegste Westerse skoonheidsteorie word aangetref in die werke van die vroeë Griekse filosowe uit die pre-Sokratiese tydperk, soos Pythagoras. Die Pythagoras-skool het 'n sterk verband tussen wiskunde en skoonheid gesien. Veral voorwerpe met proporsies volgens die goue verhouding is as meer aantreklik beskou. Die Antieke Griekse argitektuur is op hierdie siening van simmetrie en proporsie gebaseer.

Plato het skoonheid as die Idee (vorm) bo alle ander Idees beskou. Aristoteles het 'n verhouding tussen skoonheid ("te kalon") en deug gesien en geredeneer dat "deug na skoonheid strewe."

Klassieke filosofie en beelde van mans en vroue wat volgens die Griekse filosowe se beginsels van die ideale menslike skoonheid geskep is, is gedurende die Renaissance  herontdek en het tot die daarstelling van 'n "klassieke ideaal" gelei. 'n Vrou wie se voorkoms aan hierdie beginsels voldoen, word vandag nog 'n "klassieke skoonheid" genoem, terwyl die basis wat deur Griekse en Romeinse kunstenaars gelê is, ook die standaard vir maklike skoonheid in die Westerse beskawing gestel het. Tydens die Gotiese era is die klassieke estetiese kanon van skoonheid as sondig verwerp. Later het Renaissance- en Humanistiese denkers hierdie siening verwerp, en skoonheid as die produk van rasionele orde en eweredige proporsies beskou.

Die Verligting is deur 'n stygende belangstelling in skoonheid as 'n filosofiese onderwerp gekenmerk. Die Skotse filosoof Francis Hutcheson het byvoorbeeld aangevoer dat skoonheid "eenheid in verskeidenheid en verskeidenheid in eenheid" is. Die Romantiese digters was ook geïnteresseerd in die aard van skoonheid, en in "Ode on a Grecian Urn" het John Keats geskryf:

Gedurende die Romantiese tydperk het Edmund Burke 'n onderskeid tussen skoonheid in sy klassieke betekenis en die sublieme getref. Die konsep van die sublieme, soos uiteengesit deur Burk en Kant, suggereer dat Gotiese kuns en argitektuur as subliem beskou moet word, ongeag die feit dat dit nie met die klassieke standaard van skoonheid ooreenstem nie.

Gedurende die 20ste eeu is skoonheid toenemend deur kunstenaars en filosowe verwerp, in so 'n mate dat dit uiteindelik op postmodernisme se anti-estetika uitgeloop het. Ten spyte daarvan was skoonheid 'n sentrale tema van Friedrich Nietzsche, een van postmodernisme se belangrikste invloede; volgens hom was die Begeerte na Mag gelyk aan die Begeerte na Skoonheid.

In die nadraai van postmodernisme se verwerping van skoonheid het latere denkers skoonheid weer as 'n belangrike waarde gesien. Die Amerikaanse analitiese filosoof Guy Sircello se Nuwe Teorie van Skoonheid is 'n poging om die status van skoonheid as 'n belangrike filosofiese konsep te herbevestig. Elaine Scarry beweer ook dat skoonheid aan geregtigheid verbind is.

Skoonheid word ook deur sielkundiges en neurowetenskaplikes op die gebied van onderskeidelik eksperimentele estetika en neuro-estetika bestudeer. Sielkundige teorieë beskou skoonheid as 'n vorm van genot. Korrelasiebevindinge ondersteun die siening dat mooier voorwerpe meer aangenaam is. Sommige studies dui daarop dat 'n meer intense ervaring van skoonheid met aktiwiteit in die mediale orbitofrontale korteks geassosieer word. Hierdie idee dat die verwerking van skoonheid tot een gedeelte van die brein beperk is, het kritiek binne die veld uitgelok.

Die karakterisering van 'n persoon as "mooi", hetsy  op individuele basis of deur gemeenskapkonsensus, is dikwels gebaseer op 'n kombinasie van "innerlike skoonheid", onder andere sielkundige faktore soos persoonlikheid, intelligensie, welwillendheid, beleefdheid, charisma, integriteit, harmonie en elegansie, en "uiterlike skoonheid" (maw fisieke aantreklikheid), fisieke kenmerke wat op 'n estetiese basis gewaardeer word.

Skoonheidstandaarde het deur die jare op grond van veranderende kulturele waardes verander. Histories word 'n wye verskeidenheid verskillende skoonheidstandaarde in skilderye uitgebeeld. Persone wat egter relatief jonk is, met 'n gladde vel, goeie proporsies en eweredige gelaatstrekke, is tradisioneel as die mooiste beskou.

'n Sterk aanwyser van fisieke skoonheid is "gemiddeldheid". Wanneer foto's van menslike gesigte gebruik word om 'n saamgestelde beeld te vorm, beweeg hulle al hoe nader aan die "ideale" beeld en word hulle as meer aantreklik beskou. Navorsers het bevind dat die rekenaargegeneerde, wiskundige gemiddeld van 'n reeks gesigte gunstiger as individuele gesigte beoordeel word. Daar word aangevoer dat dit evolusionêr voordelig is dat seksuele wesens aangetrokke is tot maats wat oorwegend algemene of gemiddelde gelaatstrekke besit, want dit dui op die afwesigheid van genetiese of verworwe gebreke. Daar is ook bewyse dat 'n voorkeur vir mooi gesigte reeds by klein kindertjies voorkom, en waarskynlik ingebore is,
en dat die reëls waarvolgens aantreklikheid bepaal word, soortgelyk in verskillende geslagte en kulture is.

'n Kenmerk van mooi vroue wat deur navorsers ondersoek is, is 'n middel-heupverhouding van ongeveer 0.70. Fisioloë het bevind dat vroue met 'n uurglaslyf as gevolg van hoër vlakke van sekere vroulike hormone vrugbaarder as ander vroue is, 'n feit wat mans onbewustelik kan beïnvloed wanneer maats gekies word.

Mense word deur die media beïnvloed wanneer hulle besluit wat mooi is of nie. Sommige feministe en dokters voer aan dat die baie maer modelle wat in tydskrifte pryk, eetversteurings bevorder, en ander redeneer dat die oorheersing van wit vroue in rolprente en advertensies tot 'n Eurosentriese konsep van skoonheid, minderwaardigheidsgevoelens by vroue van kleur, en geïnternaliseerde rassisme lei.

Die "black is beautiful"-beweging het gepoog om met hierdie idee weg te doen.

Fatima Lodhi, 'n jong diversiteits- en anti-"kolorisme" kampvegter van Pakistan, beweer dat "skoonheid in alle vorms, kleure en groottes bestaan".

Die konsep van manlike skoonheid in Japan staan as "bishōnen" bekend. Bishōnen verwys na mans met kennelik vroulike gelaatstrekke wat die skoonheidstandaard in Japan gevestig het, en dikwels in hulle popkultuurhelde gesien kan word. 'n Multimiljard dollar-bedryf van Japannese Skoonheidsalonne bestaan om hierdie rede.

Skoonheid skep 'n standaard vir vergelyking, en dit kan weersin en ontevredenheid wek wanneer dit nie bereik word nie. Mense wat nie aan die "skoonheidsideaal" voldoen nie, kan binne hulle gemeenskappe verstoot word. Die televisiesepie "Ugly Betty" handel oor die lewe van 'n meisie teen wie daar gediskrimineer word as gevolg van die samelewing se koue gesindheid teenoor sogenaamde onaantreklike persone. 'n Persoon kan ook op grond van sy of haar skoonheid teistering ervaar. In "Malèna" verval 'n beeldskone vrou in armoede omdat die vroue van die gemeenskap weier om vir haar werk te gee uit vrees dat sy hulle mans sal verlei. Die dokumentêr "Beauty in the Eyes of the Beheld "word die voor- en nadele van vroulike skoonheid ondersoek deur middel van onderhoude met vroue wat as mooi beskou word.

Navorsers het bevind dat aantrekliker studente hoër punte as studente met 'n gemiddelde voorkoms ontvang. In sommige studies wat van skynverhore gebruik gemaak het, is daar bevind dat fisiek aantreklike "aangeklaagdes" minder geneig is om skuldig bevind te word — en indien hulle skuldig verklaar word, is hulle meer geneig om ligter vonnisse te ontvang. Die teenoorgestelde is egter waargeneem wanneer die vermeende misdaad swendelary was, dalk omdat die jurielede gevoel het dat die beskuldigde se aantreklikheid die misdaad gefasiliteer het. Studies onder tieners en jong volwassenes, soos dié van die psigiater en selfhelpskrywer, Eva Ritvo, toon dat veltoestande 'n aansienlike uitwerking op sosiale gedrag en geleenthede het.

Die hoeveelheid geld wat 'n persoon verdien, word ook deur fisieke skoonheid beïnvloed. In een studie is daar bevind dat mense wat as onaantreklik beskou word, 5 tot 10 persent minder as mense met 'n gemiddelde voorkoms ontvang, wat op hulle beurt weer 3 tot 8 persent minder as sogenaamde aantreklike persone verdien. Wanneer dit by lenings kom, is die mins aantreklike persone minder geneig om lenings te ontvang, alhoewel hulle meer geneig is om by betalings te kom. In die huweliksmark speel vroue se voorkoms 'n baie groot rol terwyl mans se voorkoms nie regtig saak maak nie.

'n Baie onaantreklike voorkoms verhoog die individu se geneigdheid tot kriminele aktiwiteit vir 'n aantal misdade wisselend van inbraak tot diefstal tot die verkoop van onwettige dwelms.

St. Augustinus het van skoonheid gesê: "Skoonheid is inderdaad 'n goeie gawe van God; maar om te voorkom dat goeie mense dit as die hoogste goedheid beskou, het God dit ook aan slegte mense gegee."


</doc>
<doc id="124519" url="https://af.wikipedia.org/wiki?curid=124519" title="Roseliet">
Roseliet

Roseliet is 'n seldsame arsenaatmineraal met chemiese formule: Ca(Co,Mg)[AsO]·HO. Dit is die eerste keer in 1825 beskryf vir 'n voorkoms in die Rappold-myne van Schneeberg, Sakse, Duitsland en is vernoem na die Duitse mineraloog Gustav Rose deur Armand Levy. Dit kom voor in kobaltdraende hidrotermiese omgewings en is geassosieer met are van kwarts en Kalsedoon in hierdie tiperende ligging. Dit is ook gerapporteer uit Italië, Marokko, Chili, British Columbia en verskeie plekke in Duitsland.



</doc>
<doc id="124520" url="https://af.wikipedia.org/wiki?curid=124520" title="Raspiet">
Raspiet

Raspiet is 'n lood-wolframaat mineraal met 'n chemiese formule . Dit vorm geel tot geelbruin monokliene kristalle. Dit is die lae temperatuur monokliene dimorf van die tetragonale mineraal stolziet. Dit is in 1897 in Broken Hill, Nieu-Suid-Wallis, Australië, ontdek, en na Charles Rasp (1846–1907), 'n Duits-Australiese prospekteerder vernoem, wat die Broken Hill ertsafsettings ontdek het.



</doc>
<doc id="124521" url="https://af.wikipedia.org/wiki?curid=124521" title="Dypingiet">
Dypingiet

Dypingiet is 'n mineraal, 'n gehidreerde magnesiumkarbonaat met die chemiese formule Mg(CO)(OH)·5HO. 

Die tipeligging is die Dypingdal serpentyn-magnesietafsetting, Snarum, Noorweë.

Dit het 'n relatiewe digtheid van 2,15 en is opties tweeassig positief, met 'n wit na grys streep.


</doc>
<doc id="124522" url="https://af.wikipedia.org/wiki?curid=124522" title="Asisiet">
Asisiet

Asisiet (PbSiOOCl) is 'n geel tetragonale haliedmineraal. Dit word aangetref by die Kombat-myn, Kombat, Grootfontein-distrik, Otjozondjupa-streek, Namibië, waar dit in 1988 ontdek is. Dit is vernoem na 'n plaas, Asis, waarop die myn geleë is.

Dit het 'n geel tot geel-groen of rooi kleur. Dit het 'n hardheid van 3.5 op die Mohs hardheidskaal, en 'n tetragonale kristalsisteem.




</doc>
<doc id="124523" url="https://af.wikipedia.org/wiki?curid=124523" title="Reggiane Re.2000">
Reggiane Re.2000

Die Reggiane Re.2000 was 'n Italiaanse vegvliegtuig wat deur die Italiaanse Lugmag gebruik was tydens die Tweede Wêreldoorlog. Die prototipe het sy nooiensvlug in 1938 onderneem. Die vliegtuig se ontwerp is beïnvloed deur die Amerikaanse ontwerpe van daardie tyd: die stomp, bonkige voorkant en toegerus met 'n stermotor. 

Die Italiaanse Lugmag het die prototipe geïgnoreer maar die Italiaanse Vloot het die Series II en Series III bestel: eersgenoemde vir gebruik met 'n katapult en laasgenoemde vir langafstandvlugte. Die Hongaarse Lugmag het ook 'n klompie Re.2000's gekoop en later self daarvan laat bou onder lisensie. Hulle model was bekend as die "Hejja" (valk). Swede het ook 60 van die vliegtuig bestel vir die Sweedse Lugmag wat op hulle beurt die vliegtuig tot in 1945 bedryf het.

Die "Reggiane Re.2001" was toegerus met 'n Duitse Daimler-Benz DB-601 inlynenjin. Die vliegtuig het bekend gestaan as die "Ariete" (ram). Maar Daimler-Benz moes egter fokus op vliegtuie vir die "Luftwaffe" en enjins van Alfa Romeo is later gebruik. Daar is 252 eenhede van die "Reggiane Re.2001" met Alfa Romeo-enjins gebou met drie bewapeningvariasies. Behalwe die vegvliegtuig was daar ook 'n vegter-bomwerper en 'n nagvegvliegtuig. Die vegter-bomwerper is bekend as die "Reggiane Re.2002".

Die "Reggiane Re.2005 Sagittario" was die laaste model in die "Reggiane Re.2000" ontwikkelingslyn en word beskou as die beste Italiaanse vegvliegtuig van die Tweede Wêreldoorlog. Dit was aangedryf deur 'n inlynenjin en het sy nooiensvlug in September 1942 onderneem. Die produksie-eenhede was toegerus met DB 605 enjins wat onder lisensie gebou is. 

Daar was slegs 48 "Sagittarios" gebou voor die Geallieerde magte die fabrieke in Italië beset het. Die "Sagittario" is gebruik om Napels, Rome en Sisilië te verdedig.




</doc>
<doc id="124526" url="https://af.wikipedia.org/wiki?curid=124526" title="Floressee">
Floressee

Die Floressee (Indonesies: "Laut Flores") is 'n see van die Stille Oseaan in Asië tussen Sulawesi in die noorde en die Klein Soenda-eilande in die suide net suid van die ewenaar. Die Floressee grens aan die Indiese Oseaan in die suidweste, die Javasee in die weste, die Bandasee in die ooste en die Timorsee in die suidooste. Die see het 'n oppervlakte van sowat 240 000 km² en 'n gemiddelde diepte van 500 m.

Die hele kus van die Floressee behoort tot die eilandnasie Indonesië.


</doc>
<doc id="124527" url="https://af.wikipedia.org/wiki?curid=124527" title="Gedeë">
Gedeë

Die term gedeë (Engels: native) word in mineralogie gebruik om aan te dui dat 'n element soos goud, silwer of telluur in vrye vorm pleks van in 'n chemiese verbinding gevind word.

Moenie hierdie term met "suiwer" verwar nie. Gedeë koper kan sekere onsuiwerhede soos silwer as opgeloste stowwe bevat, omdat die meeste minerale mengkristalle is, maar die kristalle het wel koper se kristalstruktuur en nie byvoorbeeld koperoksied s'n nie.

Van die elemente wat gedeë gevind word is:


</doc>
<doc id="124529" url="https://af.wikipedia.org/wiki?curid=124529" title="Bismarcksee">
Bismarcksee

Die Bismarcksee (Engels: "Bismarck Sea") is 'n see van die Stille Oseaan in Oseanië tussen Nieu-Guinee in die weste en die Bismarck-argipel in die ooste net suid van die ewenaar. Die Bismarcksee grens aan die Salomonssee in die suidooste. Die see het 'n oppervlakte van sowat 40 000 km² en 'n gemiddelde diepte van 2 000 m.
Die hele kus van die Bismarcksee behoort tot die eilandnasie Papoea-Nieu-Guinee. Die Bismarcksee word deur Nieu-Brittanje van die Salomonssee in die suidooste en deur Nieu-Ierland van die oop Stille Oseaan in die noordooste geskei. Die belangrikste rivier wat in die Bismarcksee uitmond is die Sepik. 

Die Bismarcksee is soos die Bismarck-argipel ná Otto von Bismarck, die eerste kanselier van die Duitse Keiserryk, genoem. Die see was tussen 1885 en 1914 deel van die Duitse kolonie Duits-Nieu-Guinee en is tydens die Eerste Wêreldoorlog deur Australië verower.

Tydens die Tweede Wêreldoorlog het hier vanaf 2 tot 4 Maart 1943 die Slag van die Bismarcksee tussen Japan en die Geallieerde vloot van Australië en die Verenigde State plaasgevind. Die Geallieerdes het byna die hele Japanse konvooi vernietig en kon aansluitend begin om die eiland Nieu-Guinee van die Japanners te bevry.


</doc>
<doc id="124530" url="https://af.wikipedia.org/wiki?curid=124530" title="Salomonssee">
Salomonssee

Die Salomonssee (Engels: "Solomon Sea") is 'n see van die Stille Oseaan in Oseanië tussen Nieu-Guinee in die weste, die Bismarck-argipel in die noordweste asook Bougainville en die Salomonseilande in die ooste. Die Salomonssee grens aan die Bismarcksee in die noordweste en die Koraalsee in die suide. Die see het 'n oppervlakte van sowat 720 000 km² en 'n gemiddelde diepte van 5 500 m.
Die Salomonssee is een van die diepste seë ter wêreld met die Planeetdiep wat 'n diepte van 9 140 m bereik. Byna die hele kus van die Salomonssee behoort tot die eilandnasie Papoea-Nieu-Guinee, net 'n klein deel in die ooste behoort tot die Salomonseilande. Die Salomonssee word deur Nieu-Brittanje van die Bismarcksee in die noordweste en deur Bougainville asook Nieu-Ierland van die oop Stille Oseaan in die noordooste geskei.

Tydens die Tweede Wêreldoorlog het hier vanaf 7 Augustus 1942 tot 9 Februarie 1943 die Slag van Guadalcanal tussen Japan en die Geallieerde magte van Australië, Nieu-Seeland, die Verenigde Koninkryk en die Verenigde State plaasgevind. Dit was die eerste teenoffensief van die Geallieerdes ná die Japanse aanval op Pearl Harbor en het uit gekombineerde aksies op land en see bestaan.


</doc>
<doc id="124531" url="https://af.wikipedia.org/wiki?curid=124531" title="Molukkesee">
Molukkesee

Die Molukkesee (Indonesies: "Laut Maluku") is 'n see van die Stille Oseaan in Asië tussen Sulawesi in die weste en die Molukke in die ooste langs die ewenaar. Die Molukkesee grens aan die Celebessee in die noordweste, die Filippynse See in die noordooste en die Bandasee in die suide. Die see het 'n oppervlakte van sowat 200 000 km² en 'n maksimale diepte van 4 810 m.

Die hele kus van die Molukkesee behoort tot die eilandnasie Indonesië.

Die Portugese, Nederlandse, Britse en Spaanse ryke het mekaar beveg vir beheer oor die Spesery-eilande wat maklik deur die Molukkesee bereik kan word.


</doc>
<doc id="124532" url="https://af.wikipedia.org/wiki?curid=124532" title="Scheeliet">
Scheeliet

Scheeliet is 'n mineraal met die chemiese formule . Dit is 'n wolfram-erts. 
Een van sy kenmerke is dat dit blou fluoresseer onder UV-lig.

Scheeliet is genoem na die Sweede chemikus Carl Wilhelm Scheele (1742-1786) wat ook die element wolfram hieruit vrygestel het. 

Dit kom in hornfels in kontak met metamorfe gesteentes, in graniet-pegmatiete en in epitermiese are voor. Dit vorm 'n oplossingsreeks met powelliet ().

Scheeliet se tetragonale struktuur is die argetipe van die strukturbericht-klassifikasie se H4-struktuur.In hierdie struktuur het die wolframatoom ongeveer 'n tetraëdriese koördinasie deur suurstof en hierdie -tetraëder vorm 'n wolframaatioon. Die kalsiumatome het 'n agtvoudige koördinasie en is omring deur 'n vervormde vierkante antiprisma van suurstofatome. Die wolframaatione deel net hoekpunte met die -antiprisma's. Die antiprima's deel rande met mekaar en vorm ovale ringe met ses lede rondom die wolframaatione. Daar is talle wolframate en ander verbindings wat die scheeliet-tipe struktuur het.

Sintetiese enkelkristalle van scheeliet kan m.b.v. die Czochralski-metode vervaardig word. Navorsing aan sintetiese scheeliet by hoë druk het uitgewys dat by 'n druk van 11,3 GPa 'n fase-oorgang plaasvind na die fergusoniet-struktuur wat van die tweede orde en daarmee volledig omkeerbaar is. Die nuwe struktuur het 'n laer monokliene struktuur. Die wolframaat-tetraëders vervorm effens, maar die groot verandering is in die kalsium-omringing. Twee van die agt suurstofatome verkry 'n baie groter afstand tot die kalsiumatoom en die omringing word effektief sesvoudig pleks van agtvoudig. Die vervorming vind vanweë die twee orde-aard van die oorgang geleidelik plaas. Sintetiese -kristalle wat ook die H4-struktuur het, ondergaan dieselfde oorgang by 'n effens laer druk van 10,1 GPa.


</doc>
<doc id="124534" url="https://af.wikipedia.org/wiki?curid=124534" title="Wolframaat">
Wolframaat

'n Wolframaat of eintlik 'n ortowolframaat is 'n anorganiese verbinding wat die komplekse ioon bevat. Wolfram het hier sy hoogste oksidasietoestand W(VI). Die ioon het 'n tetraëdriese struktuur.

Wolframate is algemeen taamlik onoplosbaar. Oplossings wat die tetraëdriese -ioon bevat kan nogtans vervaardig word deur die suiwer wolfram(VI)oksied in oplossings van 2 M natriumhidroksied op te los. Barré et al. het die spesies in oplossings met 0,2 - 1,0 M sulfaat met 4M swawelsuur getitreer en gevind dat die ortowolframaatioon stabiel is in basiese oplossings. By pH<7 word daar 'n neerslag van gevorm volgens:

Hierdie reaksie is nogtans erg traag. Die produk bly aanvanklik as .n in suspensie.

Ortowolframaat is in die Raman-spektrum herkenbaar aan sy absorpsie by 930 cm. Swakker bande verskyn by 830 en 320 cm. In die vastestof is bande by 925, 823, en 350 cm gevind. Die verskille kan deur die verskille in koördinasie verklaar word. 
Daar bestaan ook oligomere en polimere "para-", "iso-", "meta-" en "poli"wolframate, soos die natrium"para"wolframaat .28. Die ortowolframaatioon is nogtans waarskynlik die belangrikste oplosbare spesies vir die geologiese vorming van wolframminerale



</doc>
<doc id="124535" url="https://af.wikipedia.org/wiki?curid=124535" title="Wagneriet">
Wagneriet

Wagneriet is 'n mineraal, 'n gekombineerde fosfaat en fluoried van yster en magnesium, met die chemiese formule (MgFe)POF. Dit kom voor in pegmatiet wat geassosieer word met ander fosfaatminerale. Dit is vernoem na Franz Michael von Wagner (1768–1851), 'n Duitse mynbeampte.




</doc>
<doc id="124536" url="https://af.wikipedia.org/wiki?curid=124536" title="Strengiet">
Strengiet

Strengiet is 'n relatief skaars ysterfosfaat-mineraal met die formule: FePO · 2HO. Die mineraal is vernoem na die Duitse mineraloog Johann August Streng (1830–1897). Ligpers, pienk of pers in kleur, is dit soortgelyk aan variskiet en is gedeeltelik oplosbaar, veral in toestande waar daar 'n lae pH- en lae oksidasie-reduksiepotensiaal is.



</doc>
<doc id="124541" url="https://af.wikipedia.org/wiki?curid=124541" title="Mayfair-Wes">
Mayfair-Wes

Mayfair-Wes is 'n voorstad van Johannesburg, Suid-Afrika. Dit is in Johannesburg se F-streek geleë.

Die voorstad is 5,6 km wes van die stadsaal geleë. Dis uitgelê op die plase Langlaagte in die suide en Middelfontein in die noorde. Highstraat skei dit in die noorde van Brixton, Bellonaweg en Nestorstraat in die ooste van Mayfair, die spoorlyn na Krugersdorp en Albertina Sisuluweg in die suide van Homestead Park en Mercurystraat in die weste van Crosby. 

Mayfair-Wes is 'n voormalige blanke groepsgebied en het vroeër 'n groot Afrikaanse gemeenskap gehad. Die kerkgebou van die destydse NG gemeente Johannesburg-Wes op die hoek van Indra- en St. Albanlaan is nou 'n Moslemskool, terwyl die Hervormde gemeente Brixton se kerkgebou op die hoek van Bellonaweg en Dianastraat in 'n Hindoetempel omskep is. Die naaste Gereformeerde kerk was Johannesburg-Mayfair se kerkgebou in Sesde Laan, Mayfair, enkele meter vanaf die grens tussen Mayfair en Mayfair-Wes. Dié kerkgebou het die gemeente gehuisves tot 1986, toe dit saamgesmelt het met Johannesburg-Oos en Johannesburg-Sentraal as die Gereformeerde kerk Johannesburg (herstig).

Volgens die sensus van 2011 het die voorstad 4 669 inwoners van wie 60,23% (2 812) Indiërs of Asiate is, 25,7% (1 203) swart, 6,62% (309) wit en 4,8% (224) bruin. Die meeste (67,8%, vergeleke met 66,7% in 2001) se huistaal was Engels, gevolg deur Afrikaans (10%, vergeleke met 12,6% in 2001) en verskeie swart tale met minder as 3% elk. Die wit bevolkingsaandeel het sedert die sensus van 2001 met amper 60% afgeneem van 15,5% tot 6,62% (612 tot 309), die Indiese of Asiese aandeel het ietwat toegeneem van 57,78% tot 60,23% (2 276 tot 2 812) en die swart aandeel met 'n kwart van 20,9% tot 25,7% (824 tot 1 203). Die bruin bevolking se aandeel aan die totaal het egter in die 10 jaar tussen 2001 en 2011 afgeneem: van 5,8% (227) tot 4,8% (224). Die voorstad se totale bevolking in 2001 was 3 939.

Mayfair is aangelê op die plaas Langlaagte no. 258, waarvan die minerale regte in 1886 deur J.B. Robinson gekoop is. Die goewermentslandmeter, M.C. Vos, het die buurt opgemeet en die eerste erwe is op 24 Mei 1896 verkoop. Robinson het sy hoofkwartier daar gehad toe dit meestal kaal veld was en sy eerste verdiepingkantoorgebou daar opgerig. Langermanstraat is genoem na sy algemene bestuurder, wat gekeer het dat die Robinson-myngroep hom vereenselwig met die Reform Committee. Die voorstad is bes moontlik genoem na die bekende voorstad in Londen.



</doc>
<doc id="124544" url="https://af.wikipedia.org/wiki?curid=124544" title="Tandepasta">
Tandepasta

Tandepasta is 'n pasta of gel wat saam met 'n tandeborsel gebruik word om 'n mens se tande skoon te maak en die estetika en gesondheid daarvan in stand te hou. Die gebruik van tandepasta  bevorder mondhigiëne: dit dien as 'n skuurmiddel wat behulpsaam is met die verwydering van die plaak en kos van die tande, help met die onderdrukking van halitose, en lewer aktiewe bestanddele (mees algemeen fluoried) wat tandbederf en tandvleisontsteking verminder. Sout en natriumbikarbonaat (koeksoda) is twee stowwe wat kommersiële tandepasta kan vervang. Tandepasta is nie bedoel om ingesluk te word nie, as gevolg van die fluoriedinhoud daarvan, maar is gewoonlik nie skadelik indien per ongeluk ingesluk word in klein hoeveelhede nie. 'n Mens moet egter mediese hulp versoek indien abnormaal groot hoeveelhede ingesluk is.

Bykomend tot die 20-42% water, is tandepasta saamgestel uit 'n verskeidenheid komponente, die drie belangrikste is skuur- en skoonmaakmiddels en fluoried.

Fluoried in verskeie vorme is die gewildste aktiewe bestanddeel in tandepasta om gaatjies te verhoed. Fluoried kom in klein hoeveelhede in plante, diere, en 'n paar natuurlike waterbronne voor. Die bykomende fluoried in tandepasta het 'n positiewe uitwerking op die vorming van tandemalje en bene. Natriumfluoried (NaF) is die mees algemene bron van fluoried, maar tin(II)fluoried (SnF), olafluoor ('n organiese sout van fluoried), en natrium monofluorofosfaat (NaPO -F) word ook gebruik. Tin(II)fluoried is getoon om meer effektief te wees as natriumfluoried in die vermindering van die voorkoms van tandbederf en die beheer van tandvleisontsteking, maar veroorsaak 'n bietjie meer oppervlakvlekke.

Meeste, maar nie alle, tandepasta bevat natriumlaurielsulfaat (SLS) of verwante oppervlak-aktiewe stowwe (skoonmaakmiddels). SLS word in baie ander persoonlike sorgprodukte gevind, so ook in sjampoe, en is hoofsaaklik 'n skuimmiddel, wat deur die eenvormige verspreiding van die tandepasta sy reinigingskrag verbeter.

Triclosan, 'n antibakteriese agent, is 'n algemene tandepasta bestanddeel in die Verenigde Koninkryk. Triclosan of sinkchloried voorkom tandvleisontsteking en, volgens die Amerikaanse Tandheelkundige Vereniging, help om tartar en slegte asem te verminder. 'n Oorsig van kliniese navorsing wat in 2006 gedoen is, het tot die gevolgtrekking gekom dat daar bewyse is dat 0.30% triclosan doeltreffend is in die vermindering van plaak en tandvleisontsteking.

Tandepasta kom in 'n verskeidenheid van kleure en geure wat bedoel is om die gebruik van die produk aan te moedig. Die drie algemeenste  geure is peperment, mint, en wintergroen. Tandepasta gegeur met peperment-anysolie is baie gewild in die Middellandse See streek. Hierdie geure word verskaf deur die onderskeie olies, bv. peperment olie. Meer eksotiese geure sluit in anys, appelkoos, kougom, kaneel, vinkel, laventel, gemmer, vanielje, suurlemoen, lemoen, en denne. Alternatiewelik kan ongegeurde tandepasta gekoop word.


</doc>
<doc id="124548" url="https://af.wikipedia.org/wiki?curid=124548" title="Euchroïet">
Euchroïet

Euchroïet is 'n gehidreerde koper arsenaat hidroksied mineraal met formule: CuAsOOH·3HO. Dit is 'n glasagtige groen tot smaraggroen mineraal wat in die ortorombiese stelsel kristalliseer. Dit het 'n Mohs hardheid van 3,5 – 4,0 en 'n relatiewe digtheid van 3,39 – 3,45. Dit is die eerste keer in 1823 in Ľubietová, Slowakye, beskryf.




</doc>
<doc id="124549" url="https://af.wikipedia.org/wiki?curid=124549" title="Verf">
Verf

Verf is enige vloeistof, vloeibare of mastieksamestelling wat, nadat dit in 'n dun laag aangewend is op 'n substraat, dit 'n soliede filmlaag vorm. Dit word algemeen gebruik om voorwerpe te beskerm, kleur, of tekstuur aan dit te gee. Verf word in baie kleure — en in baie verskillende tipes, soos waterverf, sintetiese, ens. gemaak en verkoop. Verf word gewoonlik gestoor, verkoop en aangewend as 'n vloeistof, maar die meeste tipes word droog tot 'n soliede lagie.

Verf bevat kleurstofdeeltjies (pigmente) wat in 'n vloeibare medium op verskillende oppervlakke aangebring kan word. Die verf vorm 'n stewige film wat die oppervlak teen verwering beskerm Verf word op verskillende maniere aangebring, naamlik deur dit met ŉ kwas aan te verf, dit aan te spuit of dit elektrostaties te laat neerslaan, of deur 'n voorwerp daarin te dompel. 

Verf word op materiale aangebring ter beskerming, verfraaiing of verbetering daarvan. Dit bevat die gekleurde bestanddele in die vorm van korreltjies van anorganiese stowwe (minerale pigmente). 'n Essensiële bestanddeel van verf is die bindmiddel of filmvormer, wat dikwels uit 'n kunsstof bestaan. Die film word droog deur fisiese droging (waarby byvoorbeeld 'n oplosmiddel verdamp) of deur chemiese droging (waarby die film onder die invloed van 'n chemiese reaksie set). Verf bevat gewoonlik ook ŉ verdunner. Dit dien om die verf vloeibaar te maak vir aanwending en dikwels ook as oplosmiddel.

In 2001 en 2004, het Suid-Afrikaanse argeoloë berig dat 'n 100 000 jaar-oue mensgemaakte oker-gebaseerde mengsel wat gebruik kon word soos verf, in die Blombosgrot gevind is. Verdere uitgrawings in dieselfde grot het gelei tot die 2011-verslag van volledige gereedskap vir die maal van pigmente en die maak van 'n primitiewe verfagtige stof.Grotskilderye geteken met rooi of geel oker, hematiet, mangaanoksied, en houtskool kon gemaak gewees het deur vroeë "Homo sapiens" so lank as 40 000 jaar gelede.

Die draer word saamgestel uit die binder; of, as dit nodig is om dit te verdun, die binder met 'n oplosmiddel of water. In hierdie geval sal byna al die oplosmiddel verdamp het sodra die verf droog is, en is slegs die binder oor, wat dan die oppervlak bedek.

Die binder is die filmvormingkomponent van die verf. Dit is die enigste komponent wat altyd teenwoordig is by al die verskillende tipes van formulerings. Baie binders is te dik om direk aangewend te word en moet verdun word. Die tipe verdunner, indien teenwoordig, wissel saam met die binder.

Die binder verleen eienskappe soos glans, buigsaamheid en duursaamheid.

Die belangrikste doel van die oplosmiddel is om die polimeer op te los en die viskositeit van die verf aan te pas. Dit is wisselvallig en word nie deel van die verffilm nie. Dit beheer ook vloei- en aanwendingseienskappe, en in sommige gevalle kan dit die stabiliteit van die verf beïnvloed terwyl dit in die vloeibare toestand is. 

Die belangrikste funksie is as draer vir die nie-vlugtige komponente. Om swaarder olies (bv. lynsaad) makliker te kan uitsprei in olie-gebaseerde binnenshuise verf, is 'n dunner olie nodig. Hierdie vlugtige stowwe se eienskappe dra tydelik by tot die verspreiding van die verf en wanneer die oplosmiddel soos tolueen verdamp het, plak die res van die verf vas aan die oppervlak.

Water is die belangrikste oplosmiddel vir waterbasisverf, selfs in dié wat van die mede-oplosmiddeltipe is.

Pigmente is korrelvastestowwe wat by die verf gevoeg word om kleur daaraan te verleen. Vullers is korrelvastestowwe wat bygevoeg word om taaiheid, duursaamheid, tekstuur, en ander spesiale eienskappe aan verf te verleen, of om die verf se koste te verminder.

Die pigmente in verf is baie fyn en vorm saam met die bindmiddel en die oplosmiddel ŉ emulsie of oplossing. Die uiteindelike film bestaan uit die pigmente wat as harde korreltjies langs mekaar gerangskik is. 

Die kleur wat deur middel van pigmente verkry word, word bepaal deur die golflengte van die lig wat dit weerkaats, asook deur die brekingsindeks daarvan. Die brekingsindeks van die pigmente moet van die van die bindmiddel verskil sodat breking en weerkaatsing by elke vlak in die pigment-bindmiddelverbinding plaasvind en die kleur eenvormig vertoon. Pigmente het onder meer die volgende eienskappe:

- Kleurvermoë: die hoeveelheid pigment wat nodig is om 'n bepaalde kleur te verkry.

- Ligbestendigheid: die vermoë om sonlig te weerstaan en kleurvas te bly. 

- Dekvermoë, dit wil sê die hoeveelheid pigment wat nodig is om ŉ oppervlak te bedek sodat dit nie meer deurskyn nie.

Die bindmiddel in verf bestaan uit boustene of makromolekules wat as monomere bekend staan. Dit word in 'n middel opgelos en die molekuulmassa bepaal die hoeveelheid oplosmiddel wat gebruik moet word. Oor die algemeen bevat verf sowat 80 % oplosmiddel.

Die vroeë inwoners van Suid-Afrika het verskeie natuurlike kleurstowwe, byvoorbeeld gekleurde grond en plante en bessies, gebruik om verf te maak. Die Khoi en die San het verf gemaak deur oker, 'n besondere soort rooi klei, met 'n medium, waarskynlik dierevet, te meng. Hulle het ook oranje en geel grond verpoeier en dit met die een of ander vloeistof, waarksynlik urine of die wit van volstruiseiers, gemeng. Houtskool en voëlmis is ook gebruik. 

Die rotsskilderye van ons landis oor die hele wêreld bekend. Die Khoi en die San het blykbaar die verf wat hulle wou gebruik, aangemaak op die plek waar hulle geskilder het. Omdat die natuurlike stowwe waarvan hulle verf kon maak, maar taamlik beperk was, kon hulle nie met so 'n verskeidenheid kleure soos vandag se skilders verf nie. Hulle het blykbaar nie blou of groen gehad nie. In geen rotsskildery is enige van hierdie twee kleure nog gesien nie, maar dit kan ook wees dat dit van 'n stof gemaak was wat maklik verweer of verbleik het. 

Die Xhosas het verskillende kleure grond en plantsappe gebruik om hulself en hul hutte mee te verf. Selfs vandag nog word die gesig en liggaam van jong Xhosas tydens die inisiasietydperk met wit klei beplak. 

Die volgende soorte verf is in die handel verkrygbaar:

- Nitrosellulose-verf, wat eerder ŉ vernis as 'n verf is, en dikwels as ŉ vulstof gebruik word.

- Chloorrubberverf, met goeie slyt-werende eienskappe.

- Vinielverf, 'n versamelnaam vir verfstowwe wat uit koolwaterstowwe berei word. Bekende soorte is PVA (polivinielasetaat), met ŉ olie- of 'n waterbasis, PA (poliakrilaat) en PM (polimetakrilaat).




</doc>
<doc id="124550" url="https://af.wikipedia.org/wiki?curid=124550" title="Abraham Simpson">
Abraham Simpson

Abraham Jebediah "Abe" Simpson is 'n geanimeerde tekenprentkarakter in die televisiereeks "The Simpsons". Hy was getroud met Mona en is pa van Homer en Herb Powell en oupa van Bart, Lisa en Maggie Simpson. Hy word uitgebeeld as 'n lui, eetlustige en nie baie skerp karakter. Sy stem word gespeel deur Dan Castellaneta.




</doc>
<doc id="124552" url="https://af.wikipedia.org/wiki?curid=124552" title="Nieu-Nederland">
Nieu-Nederland

Nieu-Nederland (Engels: "New Netherland"; Frans: "Nouvelle-Néerlande"; Latyns: "Nova Belgica" of "Novum Belgium", letterlik: "Nieu-België"; Nederlands: "Nieuw-Nederland") was tussen 1614 en 1667/1673–1674 'n kolonie van die Nederlandse Wes-Indiese Kompanjie (WIK) aan die ooskus van die hedendaagse Verenigde State van Amerika. Die kolonie se hoofstad was Nieu-Amsterdam wat in 1625 gestig is en nou bekend staan as New York Stad. Die opgeëiste gebied van Nieu-Nederland het vanaf die Delmarva-skiereiland in die noorde tot Kaap Cod in die suide gestrek en is in die hedendaagse Amerikaanse deelstate van New York, New Jersey, Delaware, Connecticut, Massachusetts, Vermont en New Hampshire asook klein buiteposte in Pennsilvanië en Rhode Island.

Nieu-Nederland is gestig en bestuur deur die Nederlandse Wes-Indiese Kompanjie vir die Noord-Amerikaanse pelshandel. Die hoofgebiede van nedersettings was Nieu-Amsterdam en langs rivere soos die Hudsonrivier, Delawarerivier en Connecticutrivier. Tydens die kolonie se eerste dekades was die vestiging van Nederlanders eerder stadig, veral weens die Nederlandse Wes-Indiese Kompanjie se wanbestuur en konflikte met Indiane. Die nedersetting van Nieu-Swede het die suidelike flank oorskry, terwyl die noordelike grens teruggetrek is om 'n uitgestrekte Nieu-Engeland te huisves. Gedurende die 1650's het die kolonie 'n dramatiese groei beleef en het 'n belangrike hawe vir handel in die Noord-Atlantiese Oseaan geword.

Die oorgawe van Fort Amsterdam aan Engeland van 1664 is in 1667 geformaliseer, wat bygedra het tot die Tweede Anglo-Nederlandse Oorlog (1665–1667). In 1673 het die Nederlanders die gebied weer oorgeneem, maar dit in die Tweede Verdrag van Westminster die volgende jaar afgestaan om die Derde Anglo-Nederlandse Oorlog (1672–1674) te beëindig. Die kolonie se hoofstad Nieu-Amsterdam is herdoop na New York en spore van die Nederlandse koloniale tyd is nog steeds sigbaar.

Die inwoners van Nieu-Nederland was Indiane, Europeërs en Afrikane, die laaste is hoofsaaklik ingevoer as slawe-arbeiders. Afstammelinge van die oorspronklike koloniste het 'n prominente rol in die koloniale geskiedenis van die Amerikas gespeel. Die belangrikste handelsware was pels en tabak.




</doc>
<doc id="124554" url="https://af.wikipedia.org/wiki?curid=124554" title="Gebit">
Gebit

Die gebit is die versameling tande, slagtande en kiestande wat gewerweldes met kake in hulle mond het en waardeur hulle vermag om hulle voedsel beter te verwerk.

Die mens het:


</doc>
<doc id="124557" url="https://af.wikipedia.org/wiki?curid=124557" title="Pomp">
Pomp

'n Pomp is 'n toestel waarmee stukrag opgewek word om vloeistowwe of gasse te verplaas. Net soos binnebrandenjins en kompressors behoort pompe ook tot die groep stu- en stromingstoestelle. Die toepassingsmoontlikhede van 'n pomp is hoofsaaklik onderhewig aan die volume war die pomp kan verplaas en die druk waaronder die verplasing plaasvind. 

'n Pomp word gebruik om vloeistowwe en gasse te verplaas deur dit aan 'n oordruk (perspomp) of 'n onderdruk (suigpomp) te onderwerp. Daar is 'n enorme verskeidenheid beskikbare pompe, en die keuse van 'n pomp hang af van die snelheid en die druk waaronder die verplasing plaasvind, asook van die hoeveelheid en soort materiaal wat gepomp moet word. 

Die vakgebied wat oor pompe handel, vorm deel van 'n groter terrein naamlik die van stu- en stromingsmasjiene. Hiertoe behoort ook kompressors waarmee gasse verplaas word. Wanneer gasse egter afgesuig moet word, word vakuumpompe gebruik.

By stupompe word vloeistowwe uit 'n ruimte verplaas deur dit weg te druk. In die heen-en- weer-gaande stupompe is in- en uitlaatpype met 'n afgeslote ruimte verbind. Wanneer die ruimte vergroot word, sluit 'n klep die uitlaatopening af terwyl 'n ander klep die inlaatopening ontsluit. Daardeur ontstaan 'n onderdruk in die ruimte en die vloeistof word ingelaat. Wanneer die ruimte vol is, word die ruimte verklein en gaan die inlaatklep toe, terwyl die uitlaatklep oopgaan. Die volgende stupompe kan onderskei word:

- Die membraanpomp. Dit bevat ŉ elastiese membraan wat 'n ruimte vergroot en verklein wanneer dit uitgerek of ingedruk word. Die pompe word veral gebruik waar absoluut geen vloeistowwe (chemikalieë) mag weglek nie, aangesien die membraan goeie afdigting verskaf.

- Die suierpomp. Dit bestaan uit ŉ silinder waarin 'n suier kan beweeg. Die pomp is dubbelwerkend aangesien die suier aan weerskante 'n stukrag uitoefen. Die suier bevat gewoonlik 'n klep wat toegaan as die suier 'n suigkrag uitoefen, terwyl die klep oopgaan wanneer die suier ŉ drukkrag uitoefen.

- Die plunjerpomp. Dit is in werklikheid ook 'n suierpomp, maar is slegs enkelwerkend. Daardeur word die suier van seëls voorsien sodat die werkruimte afgedig kan word. ŉ Plunjerpomp werk nie so reëlmatig soos 'n suierpomp nie, maar kan ŉ groter druk lewer.

- Die roterende stu pomp. By hierdie pomp is die in- en die uitlaatopening nie in dieselfde ruimte nie. Die twee ruimtes word van mekaar geskei en net soos by die heen-en-weergaande pompe, vind die verplasing van die vloeistof nie kontinu plaas nie, maar word 'n hoeveelheid vloeistof om die beurt ingesuig en uitgepers. 

Impulspompe word dikwels ook stromingspompe genoem en die werking daarvan berus op die beginsel dat 'n vloeistof se snelheid verhoog word, waardeur die snelheidsverhoging in 'n drukverhoging omgesit word.

- Die straalpomp werk op die beginsel van een stof wat 'n ander meesleur, veral wanneer dit deur ŉ vernouing gaan. 'n Motor se vergasser is 'n voorbeeld van hierdie groep, want die snel stromende lug sleur petroldeeltjies mee. 

- Die sentrifugaalpomp is die belangrikste van die stromingspompe. Dit bevat 'n snel draaiende waaier in 'n pomphuls wat ŉ vloeistof in beweging bring. Die pomp kan nie juis 'n suigkrag uitoefen (onderdruk verskaf) nie, maar wel 'n groot drukkrag. Die pomp moet dus gewoonlik laer as die vloeistofvlak wees of deur ŉ hulppomp aangehelp word. Aangesien sentrifugale pompe groot volumes vloeistof kan verplaas, hoef die groter pompe dikwels slegs gepriem (voorvoer) te word, waardeur die snel vloeiende vloeistof self 'n onderdruk laat ontstaan.

- Die turbinepomp is 'n meertrap-sentrifugaalpomp waarmee groot

volume- en drukverhogings verkry kan word. Dit bevat gewoonlik meer as een waaier in dieselfde of in verskillende ruimtes.

- Die tandratpomp bestaan uit twee ratte in 'n huls wat teen mekaar in draai. Dit is 'n baie eenvoudige, dog doeltreffende pomp wat veral vir die pomp van vloeistowwe met hoër viskositeit (traagheid teen vloei) as water geskik is.

'n Pomp se vermoë word bepaal deur die hoeveelheid vloeistof wat dit kan verplaas en die druk wat dit kan uitoefen. Die hoeveelheid wat 'n pomp kan verplaas, word in kubieke meter per sekonde (m/s) uitgedruk, en is eweredig aan die toeretal of die frekwensie waarteen die pomp werk. 

Die drukvermoë van 'n pomp word in die lengte van 'n vloeistofkolom (atmosferiese druk) uitgedruk. In werklikheid word daar na die drukverskil oor die pomp verwys, met ander woorde die verskil in druk aan die in- en uitlaatkant van die pomp. Aangesien die verplasingsvermoë van 'n pomp eweredig aan die toeretal is en die drukverskil eweredig aan die kwadraat van die toeretal, is die totale pompvermoë eweredig aan 'n derde mag van die toeretal. 

Dit bring mee dat 'n pomp agt maal (2) meer energie vereis om twee maal vinniger aangedryf te word. As die energieverbruik van groot pompe met die van kleineres vergelyk word, is die energieverlies dus in verhouding baie groter en word 'n aantal klein pompe dikwels in die plek van een groot pomp gebruik om dieselfde verplasing te bewerkstellig. 

Daar is talle soorte pompe soos:



</doc>
<doc id="124558" url="https://af.wikipedia.org/wiki?curid=124558" title="Battery">
Battery

'n Battery is 'n toestel van een of meer elektrochemiese selle in dieselfde houer wat elektrisiteit deur 'n chemiese reaksie ontwikkel.

Batterye kan vir eenmalige gebruik of herlaaibaar wees. Batterye vir eenmalige gebruik word dikwels aangewend in handwerktuie of ander draagbare toestelle. Herlaaibare batterye is een van die min maniere om elektriese energie te stoor en hulle word daarom vir etlike jare reeds in motorvoertuie gebruik, maar hulle is swaar en die energiedigtheid is nie groot nie. Draagbare telefone het die behoefte aan herlaaibare batterye vergroot, en daarom navorsing op dié gebied versnel.

'n Besondere vorm van 'n battery is die brandstofsel.



</doc>
<doc id="124560" url="https://af.wikipedia.org/wiki?curid=124560" title="Yakovlev Yak-3">
Yakovlev Yak-3

Die Yakovlev Yak-3 was 'n vegvliegtuig wat deur Rusland ontwikkel en gebruik is tydens die Tweede Wêreldoorlog. Die vliegtuig was aanvanklik bekend as die "Ya-26" vegvliegtuig en die romp was meestal van hout. Die prototipe het die eerste keer in Maart 1939 gevlieg. Die "Ya-26" was ontwerp na aanleiding van 'n Russiese spesifikasie. Toe produksie begin het die die model as "I-26" bekend gestaan maar was later verander na "Yak-1". Produksie het beswaarlik begin toe Duitsland vir Rusland binnegeval het in Junie 1941.

Die vliegtuig was ontwerp om so eenvoudig as moontlik vervaardig te kan word, tog was dit besonder rats en vinnig vir sy tyd. Dit het die gaping toegemaak wat daar was tussen die Duitse en Russiese vliegtuie en kon in 'n sekere mate meeding met die Messerschmitt Bf 109. Daar was 8,721 eenhede van die "Yak-1" vervaardig.

Rusland het egter met ontwikkeling van die "Yak-1" aangegaan en die "Yak-3" is ontwikkel. Dit het die eerste keer in 1943 gevlieg en gou bewys dat dit oor uitstekende vermoë beskik het. Dit het uitstekend vertoon in luggevegte en kon nog beter klim. Die "Yak-3" is in Julie 1943 in diens gestel en die "Luftwaffe" het gou geweet dat hulle 'n probleem het. Op 14 Julie 1944 het 'n mag van 18 "Yak-3's" met 30 Duitse vliegtuie slaags geraak. Die Russiese mag het 15 Duitse vliegtuie afgeskiet en slegs een vliegtuig verloor. Later was 'n meer kragtiger motor geïnstalleer, die VK-17 van 1,700 perdekrag, wat die "Yak-3" toegelaat het om 'n topsnelheid van 720 km/h te bereik.




</doc>
<doc id="124561" url="https://af.wikipedia.org/wiki?curid=124561" title="Elektrochemiese sel">
Elektrochemiese sel

'n Elektrochemiese sel is 'n toestel waarin die twee elektrochemiese halfreaksies van 'n redoksreaksie apart kan plaasvind. Deur die skeiding is dit moontlik om die chemiese energie in elektriese energie om te sit pleks van in hitte.

Dit bestaan gewoonlik uit:

Die toestel skei nie net die twee halfreaksies nie, maar ook die strome wat die elektriese kring verbind. In die stroomdraad word elektrone vervoer, in die soutbrug ione. Die elektrone- en die ionestroom moet ook geskei word.

Indien aan die sel se chemiese halfreaksies toegestaan word om in hulle natuurlike rigting te verloop, word die sel "galvanies" genoem. Dit is wat gebeur wanneer die sel gebruik word om byvoorbeeld die rekenaar in werking te stel. Indien ‘n eksterne elektriese kragbron gebruik word om die reaksie in die teengestelde rigting te stu word die sel "elektrolities" genoem. Dit is wat gebeur wanneer die rekenaar se batterye herlaai word. 

Watter reaksie presies plaasvind wanneer 'n eksterne kragbron ingeskakel word is nogtans nie altyd dieselfde reaksies as dié wat galvanies plaas het nie. Indien die reaksies nie omkeerbaar is nie, is die sel nie herlaaibaar nie. 

"Waarskuwing": Moenie probeer om eenmalige batterye te herlaai nie. Die reaksie wat dan plaasvind kan byvoorbeeld waterstof genereer en dit kan tot ontploffings lei.


</doc>
<doc id="124562" url="https://af.wikipedia.org/wiki?curid=124562" title="Bougainville">
Bougainville

Bougainville (Engels: "Bougainville Island") is die grootste en mees noordwestelike eiland binne die (geografiese) Salomonseilande en behoort (polities) tot die eilandnasie Papoea-Nieu-Guinee. Die eiland is net oos van Nieu-Brittanje en net noordwes van die Salomonseilande geleë en maak deel uit van Melanesië. Dit vorm sedert 2000 die enigste outonome streek binne Papoea-Nieu-Guinee. Bougainville het 'n bevolking van 234 280 in 2011 gehad en het 'n oppervlakte van 9 318 km². Die eiland skei die Salomonssee in die suidweste van die oop Stille Oseaan in die noordooste.

Die eiland is in 1768 deur die Franse ontdekkingsreisiger Louis Antoine de Bougainville vir Europa ontdek en ná homself genoem. Vanaf 1899 tot 1919 was die eiland deel van die Duitse kolonie Duits-Nieu-Guinee ("Deutsch-Neuguinea"). Die kolonie is tydens een van die eerste veldslae tydens die Eerste Wêreldoorlog op 11 September 1914 deur Australiese magte aangeval en verower. Tussen 1920 en 1949 is die gebied deur Australië as 'n volkebond-mandaat bestuur, terwyl die plaaslike bevolking vir 'n vereniging met die Salomonseilande gevra het. Tydens die Tweede Wêreldoorlog is Bougainville in 1942 deur Japannese magte aangeval en tot 1943 beset. In 1949 is die gebied deur die Verenigde Nasies tot 'n Trustgebied verklaar en nog tot 1975 deur Australië bestuur. Op 16 September 1975 het die eiland deel van die onafhanklike Papoea-Nieu-Guinee geword. Net vier dae vroeër is die Republiek van die Noordelike Salomonseilande uitgeroep, maar geen internasionale erkenning verkry nie en in 1976 met verhoogde selfbestuursmagte by Papoea-Nieu-Guinee ingelyf. In 1988 het 'n burgeroorlog uitgebreek, wat in 1998 deur Nieu-Seelandse bemiddeling beëindig is en 'n Vredesmoniteringsgroep onder leiding van Australië is ná Bougainville gestuur. Tot die jaar 2020 is 'n referendum oor die onafhanklikheid van Papoea-Nieu-Guinee beplan.



</doc>
<doc id="124564" url="https://af.wikipedia.org/wiki?curid=124564" title="Elektrode">
Elektrode

'n Elektrode is 'n stuk materiaal wat elektrone gelei en waarlangs 'n elektriese stroom in of uit 'n elektroliet gelei word wat net ioniese geleiding vertoon. (Die teenwoordigheid van 'n elektroliet is nogtans nie essensieel nie, dit kan byvoorbeeld ook 'n vakuum wees).

Die woord "elektrode" stam van die Amerikaanse chemikus Michael Faraday, wat dit van die Griekse woorde ἤλεκτρον (ḗlektron, “barnsteen”) en ὁδός (hodós, “pad”) afgelei het.

Indien die elektrone die elektroliet ingelei word, is dit 'n "katode" van Grieks κατα- (neer-).

Omdat die elektrone negatiewe deeltjies is, is die rigting van die stroom formula_1 teenoorgestel aan die vloei van die elektrone. Die elektriese stroom loop dus uit die katode.

Aan die katode vind die "reduksie" plaas. Dit is gewoonlik reduksie van katione in die elektroliet, maar die katode kan ook elektrone vakuüm inspuit of anione uitsaai.

Daar is talle materiale wat as katodes gebruik word, soos koper, maar dit hang sterk van die aanwending af. In moderne litiumbatterye word byvoorbeeld dikwels litiumkobaltiet gebruik.

En as katodes in skandeerelektronmikroskopie word dikwels lantaanheksaboried gebruik omdat dit 'n lae werkfunskie E het.

Indien die elektrone uitgelei word, is dit 'n "anode" van Grieks ἀνα- (omhoog).

Aan die anode vind die "oksidasie" plaas. Gewoonlik word hier anione geoksideer, maar soms is dit die elektrode self wat aangetas word en dit kan die elektrochemiese sel stukkend maak, byvoorbeeld indien die anode met 'n blokkerende oksiedlagie bedek raak. Hierdie proses word "anodiseer" genoem. Soms word hierdie proses opsetlik uitgevoer om ‘n metaal met ‘n dun oksiedlaagie te bedek. Die lagie kan so dun wees dat dit interferensiekleure veroorsaak.

Of die elektrode 'n positiewe of 'n negatieve potensiaal het hang af van die vraag of die sel galvanies of elektrolities is. Mens kan dus nie katode of anode met positief of negatief gelykstel nie.

Merk ook op dat elektrodes ook gebruik kan word om 'n wisselstroom aan te lê. In hierdie geval sal die teken van die potensiaal en die kat- en anodes 50 keer per sekonde wissel.

Elektrodes kan verskeie rolle speel


</doc>
<doc id="124566" url="https://af.wikipedia.org/wiki?curid=124566" title="Elektroliet">
Elektroliet

'n Elektroliet het in die elektrochemie twee nouverwante maar verskillende definisies:


Natriumchloried is 'n goeie voorbeeld van definisie 1): 'n Oplossing van hierdie stof in water sal die oplossing elektries (of beter: ionies) geleidend maak.

Seewater is 'n goeie voorbeeld van definisie 2). Dit bevat talle verskillende ione, soos , , , ens. en is daardeur geleidend. 'n Ander voorbeeld is nogtans 'n vastestof soos waarin die silwerione mobiel genoeg is dat dit geleidbaarheid besit. Hierdie stof word 'n vastestofelektroliet genoem.

'n Stof soos NaCl sal, wanneer dit in water oplos, amper heeltemaal uitmekaar val. NaCl is 'n voorbeeld van 'n sterk elektroliet. In hierdie dissosiasie-reaksie vind solvasie van die gevormde ione deur watermolecule plaas, wat met (aq) weergegee word:

'n Stof soos asynsuur of "HAc", wat in suiwer vorm 'n vloeistof is, los egter as neutrale gesolveerde molekule op wat slegs gedeeltelik 'n dissosiasie-ewewig ondergaan.

Stowwe soos asynsuur word swak elektroliete genoem.


</doc>
<doc id="124567" url="https://af.wikipedia.org/wiki?curid=124567" title="Nieu-Ierland">
Nieu-Ierland

Nieu-Ierland (Engels: "New Ireland", vroeër Duits: "Neumecklenburg") is ná Nieu-Brittanje die tweede grootste eiland binne die Bismarck-argipel en behoort tot die eilandnasie Papoea-Nieu-Guinee. Die eiland is net noordoos van Nieu-Brittanje en noordwes van Bougainville geleë en maak deel uit van Melanesië. Dit vorm sedert 1977 die provinsie Nieu-Ierland. Nieu-Ierland het 'n bevolking van 118 350 in 2002 gehad en het 'n oppervlakte van 7 404 km². Die eiland skei die Bismarcksee in die suidweste en die Salomonssee in die suide van die oop Stille Oseaan in die noordooste.

Die eiland is in die 16de eeu deur die Spaanse ontdekkingsreisiger Pedro Fernández de Quirós vir Europa ontdek, in 1616 het die Nederlandse Jakob Le Maire en Willem Schouten voet aan wal gesit. Vanaf 1885 tot 1919 was die eiland deel van die Duitse kolonie Duits-Nieu-Guinee ("Deutsch-Neuguinea") en is ná die Duitse hertogdom Mecklenburg genoem. Die kolonie is tydens een van die eerste veldslae tydens die Eerste Wêreldoorlog in 1914 deur Australiese magte aangeval en verower. Tussen 1920 en 1949 is die gebied deur Australië as 'n Volkebond-mandaat bestuur en ná die Britse Eiland Ierland hernoem. Tydens die Tweede Wêreldoorlog is Nieu-Ierland in Januarie 1942 deur Japannese magte aangeval en tot 1945 beset. In 1949 is die gebied deur die Verenigde Nasies tot 'n Trustgebied verklaar en nog tot 1975 deur Australië bestuur. Op 16 September 1975 het die eiland deel van die onafhanklike Papoea-Nieu-Guinee geword.


</doc>
<doc id="124568" url="https://af.wikipedia.org/wiki?curid=124568" title="Elektrochemie">
Elektrochemie

Elektrochemie is dié tak van die chemie wat hom toelê op die halfreaksies van 'n redoksreaksie. Hierdie halfreaksies kan in 'n elektrochemiese sel vanmekaar geskei word deur elektrodes aan te wend. Die elektrochemie bestudeer die chemiese prosesse wat aan hierdie elektrodes plaasvind. 



</doc>
<doc id="124571" url="https://af.wikipedia.org/wiki?curid=124571" title="Tolueen">
Tolueen

Tolueen is 'n aromatiese koolwaterstof met die chemiese formule . Dit is 'n uiters belangrike nie-polêre oplosmiddel wat die plek van benseen ingeneem het, omdat dit minder gevaarlik vir menslike gesondheid is.


</doc>
<doc id="124572" url="https://af.wikipedia.org/wiki?curid=124572" title="Amied">
Amied

Die term Amied word vir twee verskillende groepe verbindings gebruik

(Suur)-amiede is organiese verbindings met 'n funksionele groep . Amiede is die stikstofekwivalent van esters. Hulle word gevorm deur die reaksie van 'n karboksielsuur met 'n amien, pleks van 'n alkohol.

Hierdie binding word ook 'n "peptied"binding genoem indien twee aminosuur-molekule 'n amied vorm. Die vorming van peptiedbindings is van fundamentele belang vir die biochemie omdat dit die bouprinsiep van proteïene is.

(Alkalimetaal)-amiede is verbindings wat die amiedioon bevat.

Hulle word gevorm deur byvoorbeeld die metaal natrium met vloeibare ammoniak te laat reageer:

Amiede is uiters sterk basisse wat onmiddellik met water sal reageer en ammoniak en hidroksied sal vrystel:

Die amiedioon het 'n gebuigde vorm omdat dit dieselfde aantal elektrone as het en twee alleenpare.

In vloeibare ammoniak kom ook amied-ione voor vanweë die ewewig:

Hierdie ewewig is analoog aan die waterewewig.


</doc>
<doc id="124573" url="https://af.wikipedia.org/wiki?curid=124573" title="Olgiet">
Olgiet

Olgiet is 'n seldsame blou-groenkleurige fosfaat-mineraalreeks wat mikroskopiese prismatiese kristalle vorm wat 'n trigonale struktuur het. Die chemiese formule is . Olgiet is in 2008 deur die Internasionale Mineralogiese Vereeniging as 'n mineraalnaam gediskrediteer en is nou die reeksnaam vir bario-olgiet en strontio-olgiet (hipotetiese minerale). Die stof is vernoem na die Russiese mineraloog Olga Anisimovne-Vorobiova (1902–1974).




</doc>
<doc id="124574" url="https://af.wikipedia.org/wiki?curid=124574" title="Normandiet">
Normandiet

Normandiet is 'n bros oranje-bruin sorosilikaatmineraal wat in 1997 deur Charles Normand (gebore 1963), van Montreal, ontdek is. Normandiet kom voor in Khibiny Massif, Kola, Rusland; in Pourette-steengroef, Mont-Saint-Hilaire, Quebec (tiperende voorkoms) en Tenerife, Kanariese Eilande. Dit word aangetref in nefelien siëniet en miarolitiese holtes in nefelien siëniet, geassosieer met nefelien, albiet, mikroklien, aegirien, natroliet, katapleiiet, kupletskiet, eudialiet, cancriniet, villiaumiet, rinkiet en donnayiet-(Y).

Normandiet het 'n chemiese formule van NaCa (Mn2 +, Fe2 +) (Ti, Nb, Zr) Si2O7 (O, F) 2. Dit kristalliseer in die monokliniese prismatiese kristalstelsel. Dit kom voor as deursigtige tot deurskynende oranje-bruin aggregate van sub-paralelle naaldvormige kristalle van tot 10 mm lank, en as kolle geel, veselagtige kristalle. Dit het 'n wit tot baie liggeel streep en glasagtige glans. Dit is bros, met duidelike {100} en {001} splytings, en 'n konchoidale breking. Dit het 'n relatiewe dightheid van 3,48 tot 3,5, 'n Mohs-hardheid van 5 tot 6 en brekingsindekswaardes van nα = 1.743, nβ = 1.785 en nγ = 1.810. Dit is vernoem na Charles Normand (gebore 1963), 'n Kanadese geoloog.




</doc>
<doc id="124575" url="https://af.wikipedia.org/wiki?curid=124575" title="Shakers">
Shakers

Die United Society of Believers in Christ's Second Appearing, algemeen bekend as Shakers na aanleiding van hul soms ietwat ekstatiese ritueel-godsdienstige danse, soms ook kort Believers genoem, is 'n charismatiese Christelike gemeenskap wat sy wortels in 'n 18de eeuse stroming binne die Kwakerbeweging in Engeland, en, meer algemeen, in die Protestantse Hervorming en die Verligting het. 

Die Shaker-gemeenskap, wat in 1747 deur Jane en James Wardley gestig is, is moontlik beïnvloed deur die Franse Kamisarde-beweging, 'n radikale stroming binne die Franse Hugenote wat sy oorsprong in die Cevennes-bergreeks het. Die Kamisarde, na wie ook as Franse Profete verwys is, het geglo dat hul spraakorgane deur 'n bonatuurlike krag oorgeneem kon word. So het hul rituele praktyke tydens kerkdienste onder meer skudbewegings, uitgelate skreeue, werwel- en ander danse en sang in vreemde tonge ingesluit. Ná die herroeping van die Edik van Nantes in 1685 het groepe Kamisarde hulle as godsdienstige en politieke vlugtelinge in Engeland gevestig. Hier het hulle voortgegaan om halfgeheime kerkdienste te hou, en blykbaar het ook die Wardleys in 1748 in aanraking gekom met hul geloofsbeginsels.

Die Shaker-gemeenskap se godsdienstige leerstellings is neergelê deur Ann Lee ("«Mother Ann»", 1736–1784), 'n ongeletterde tekstielwerker wat as die tweede van agt kinders vir John Lees, 'n smid en sy vrou in Toad Lane (tans Toad Street), Manchester, Engeland gebore is. 

Moeder Ann ("Mother Ann") of "Ann die Woord" ("Ann the Word "), soos sy deur haar volgelinge genoem is, het haar ná 'n moeilike huwelik en probleme tydens haar swangerskappe (haar vier kinders het almal op 'n jong leeftyd gesterf) in September 1758 by die "Shaking Quakers" aangesluit, 'n groep godsdienstig andersdenkendes onder leiding van Jane en James Wardley (alternatiewe spellings soos Wardlaw kom voor in dokumente), 'n egpaar wat as kleremakers in Bolton-on-the-Moors, 'n klein nedersetting twaalf myl noordoos van Manchester, werksaam was.. Weens haar deelname aan luidkeelse kerkdienste is sy aan godsdienstige vervolging blootgestel en het - saam met ander Shaking Quakers - selfs in die tronk beland nadat die groep met £20 beboet is weens versteuring van die Sondagsrus en nie in staat was om dié boete te betaal nie.

Na bewering het sy in dié tyd 'n reeks openbarings oor haar ware natuur ontvang. Sy en haar volgelinge het haarself vervolgens as 'n soort profeet en spirituele leier beskou wat - nadat sy die Heilige Gees ontvang het - die vroulike aspek van God se tweeledige (dit wil sê manlike en vroulike) natuur as Vader en Moeder (in teenstelling met die suiwer manlike Drie-eenheid) versinnebeeld het, en as die tweede inkarnasie van Christus (dit wil sê die verwesenliking en verpersoonliking van die Nuwe Testament se sentrale boodskap van liefde).

Deur Moeder Ann Lee se roeping en sendingwerk is 'n spirituele ewewig bereik nadat die eerste Christus, Jesus van Nasaret, manlik was. Ann Lee het 'n omvangryke teologiese fondament vir haar geloof ontwikkel en die selibaat as grondbeginsel van haar gemeenskap gevestig. Die wederkoms van Christus is as 'n spirituele gebeurtenis beskou wat in die harte van gelowiges plaasvind.

In verdere openbarings is aan haar die opdrag gegee om in verwagting van die Duisendjarige Hemelse Ryk te lewe en hiervoor 'n millennariese kerk in die Nuwe Wêreld te vestig. Saam met agt volgelinge het Moeder Ann in 1774 in Liverpool aan boord van "The Mariah "gegaan, 'n skip wat hulle na Noord-Amerika geneem het. Op 6 Augustus het hulle in New York voet aan wal gesit.

Die groep het in 1776 'n permanente nedersetting in Niskeyuna (tans Watervliet) in die deelstaat New York gestig - in 'n distrik waar net op dié tydstip 'n onafhanklike godsdienstige herlewingsbeweging tot die breë algemene publiek se belangstelling vir die klein Shaker-gemeenskap gelei het. Binne vyf jaar het duisende gelowiges by hulle aangesluit om uiteindelik in altesaam 18 utopiese gemeenskappe en onder die spirituele leiding van Moeder Ann Lee een van die mees ongewone en langdurige godsdienstige eksperimente in die Amerikaanse geskiedenis te begin.

Ná Moeder Ann se afsterwe in 1784 het Elder Joseph Meacham en Eldress Lucy Wright as kerkleiers gedien en die kenmerkende sosiale organisasiestruktuur van die beweging gevestig wat voorsiening gemaak het vir selibatêre gemeenskappe van mans en vroue, huisvesting in slaapsaalagtige wonings en gemeenskaplike besit van alle goedere. Die eerste Shaker-nedersetting, wat volgens dié beginsels in New Lebanon, New York gevestig is, het as voorbeeld gedien vir die stigting van verdere gemeenskappe dwarsoor Nieu-Engeland, en verder weswaarts in Kentucky, Ohio en Indiana. In 1826 was daar 18 Shaker-nedersettings in agt deelstate.

Shaker-gemeenskappe het volgens die beginsels van pasifisme, natuurlike gesondheid en higiëne geleef. In alles wat hulle gedoen het, het Shakers gestrewe na eenvoudigheid en volmaaktheid. Volgens hul eie leuse was hul hande aan hul werk en hul harte aan God gewy. Al was Shakers ook in die Nuwe Wêreld dikwels aan godsdienstige vervolging blootgestel, onder meer vanweë hul pasifistiese oortuiging, of nadat hulle ten onregte van snaakse oortuigings beskuldig is, het die gemeenskap by tydgenote nogtans groot bewondering uitgelok vir sy modelplase, die netjiese voorkoms van sy welvarende nedersettings (wat kommunalistiese en monastiese trekke gehad het), en hul opregte optrede teenoor ander (na wie Shakers verwys het as "the world's people "- "mense van die wêreld"). Hul beginsel van gelykheid tussen die geslagte en rasse was radikaal en baanbrekend in die 18de eeuse konteks.

Naas sosiale en maatskaplike veranderinge, wat Shaker-leerstellings minder aantreklik gemaak het, het Shaker-gemeenskappe met hul selibatêre leefstyl - geen nuwe lede is in gemeenskappe gebore nie, groei kon net geskied deur die bekering van buitestaanders - ook demografies die saad van hul eie ondergang gesaai. Tydens hul bloeitydperk in die middel van die 19de eeu het Shaker-gemeenskappe tussen 4 500 en 6 000 lede getel.

Die laaste aktiewe Shaker-gemeenskap, Sabbathday Lake Shaker Village in New Gloucester, Maine, het laat in 2016 nog uit slegs drie lede bestaan. Op 2 Januarie 2017 is die afsterwe van Suster Frances Carr vermeld. Die laaste oorlewende Shakers is Suster June Carpenter en Broeder Arnold Hadd.

'n Groot verskeidenheid uitvindings, wat gewoonlik nie gepatenteer is nie, het voortgespruit uit die werksywer, toegewydheid en tegniese vernuf van Shaker-gemeenskappe, insluitende die skroef, babbittmetaal, 'n roterende eg, 'n outomatiese veer, 'n turbine-waterwiel, 'n dorsmasjien, die sirkelsaag en die wasgoedpen. Die tegniese uitdaging om gemeenskappe van tussen vyftig en honderd "Believers" van byvoorbeeld skoon klere en beddegoed te voorsien, het van meganisering 'n maklike keuse gemaak vir Shaker-nedersettings wat oor die nodige vaardighede, kapitaal en wil beskik het - so is in 1858 'n verbeterde wasmasjien gepatenteer wat in Mount Lebanon ontwikkel is. Die wetenskaplike tydskrif "Scientific American "het in 1860 sy titelblad aan die uitvinding gewy en na hotelle verwys wat uiters tevrede was met die masjien. Shakers was die eerste wat met hul eie onderneming, "Shaker Seed Company", saad in pakkies verkoop het en was daarnaas 'n tyd lank die grootste produsente van medisinale kruie in die Verenigde State.

Hul kulturele erfenis sluit gesofistikeerde meubels en boukuns, handvervaardigde produkte, kookkuns en aantreklike musiek soos himnes en danse in. Shaker-danse en -sange maak deel uit van die Amerikaanse volkskuns, terwyl die eenvoudige mooiheid, funksionalisme, tegniese vaardigheid en bedrewenheid, wat in hul vergadersale, skure en gebruiksvoorwerpe weerspieël word, 'n blywende invloed op Amerikaanse ontwerpkuns het. As ambagsmanne het Shakers volmaaktheid bereik met hul meubels.

Om elke taak met groot sorgvuldigheid te verrig was deel van die Shakers se geloofsbelydenis. Juis hieruit het die gemeenskap se kenmerkende bou-, ontwerp- en dekoratiewe kunste voortgespruit wat op eenvoudigheid, hoë gebruikswaarde en volmaakte vakmanskap gegrond was. Hul sin vir skoonheid, netjiesheid, keurigheid, versorgdheid, presiesheid en ordelikheid vind uitdrukking in die suiwer lyne en gebrek aan oorbodige versierings van Shaker-ontwerpkuns. Shakers was baanbrekers vir die beginsel van "vorm volg funksie" wat later ingang gevind het tot die werk van argitekte en ontwerpers soos John Ruskin (1819–1900) en Louis Sullivan (1856–1924).

In Shaker-gemeenskappe geniet manlike en vroulike gelowiges gelyke regte. Hiërargiese strukture het steeds 'n sentrale rol in die lewe van Shakers gespeel, en so is elke gemeenskap deur 'n Raad van Oues ("Elders en Eldresses") geadministreer wat apart van die jonger Broeders en Susters gehuisves is.

Elke Shaker-nedersetting is gewoonlik in drie eenhede of "families" met tussen 30 en 100 individue verdeel. Na die belangrikste en sentraal geleë eenheid is as Kerkfamilie ("Church Family") verwys. Die twee ander families, Noord en Suid, is volgens hul geografiese ligging met betrekking tot die kerneenheid genoem. Elkeen van die eenhede het binne die gemeenskap bepaalde funksies en take verrig.

By die beplanning van hul nedersettings het Shakers die invloed in ag geneem wat die fisiese omgewing op hul gemeenskapslewe kon uitoefen. Die geloofsgemeenskap se hoofkwartier te Mount Lebanon het in 1821 geskrewe verordeninge en reëls saamgestel waarna as Millennariese Wette ("Millennial Laws") verwys is. Hierdie wette, wat verskeie kere gewysig is, in 1845 en vervolgens die hele 19de eeu deur, het die gepaste gedrag en lewenstyl in Shaker-gemeenskappe bepaal.

In dié Shaker-leerstellings is die fisiese eienskappe van elke nedersetting as aardse paradys noukeurig vasgelê. 'n Plek van besondere natuurskoon is in elke gemeenskap gekies vir godsdienstige plegtighede en feesvierings. 

Groepe van familiegeboue is volgens 'n lineêre uitleg opgerig, met 'n maksimale afstand van driekwart myl, met goed versorgde wandellane, paaie en velde. Hierdie dorpsuitleg het merkbaar verskil van die kenmerkende roosteruitleg in ander gemeenskappe van Nieu-Engeland. Die hoofgeboue van elke gemeenskap – die vergadersaal, kantoor en wonings van die Raad van Oues – het deel uitgemaak van die sentrale Kerkfamilie-kompleks. 

Ander woonhuise en sommige werkswinkels is volgens 'n geordende uitleg langs die gemeenskap se hoofpad opgerig, terwyl ander geboue soos skure agter die sentrale spil ontstaan het. Namate 'n Shaker-gemeenskap gegroei het, is die gemeenskapslewe aangevul met nuwe funksies en take waarvoor spesiale geboue benodig is - soos looihuise, werkswinkels vir besemmakers, kopersmidwinkels en spinnerygeboue.
Vorm en kleure van geboue is deur die Millennariese Wette bepaal. Ongewone en snaakse boustyle was volgens dié reëls ongewens. In plaas daarvan het deskundiges in Shaker-gemeenskappe op ontwerpe gefokus waarin doeltreffendheid en maklike onderhoud sentraal gestaan het. Shaker-argitektuur sou verbind word met helderheid en elegante aantreklikheid, in lyn met hul strewe om elke gemeenskap ook argitektonies as "hemel op aarde" te ontwerp.

Shakers het gekies vir 'n tradisionele landelike boustyl eie aan Nieu-Engeland, waarvan die vorm en simmetrie deur die sogenaamde Federale en Griekse Herlewingstyle van die laat 18de en vroeë 19de eeu geïnspireer is. Nogtans kon hulle maklik onderskei word van aangrensende nedersettings danksy hul besondere uitleg, geordende landskappe en suiwer funksionele besonderhede van hul geboue.

Die vroegste Shaker-huise is van hout gebou, met strooigeel buitefasades en rooi dakplankies. Die vergaderplek is as enigste gebou wit geverf, soos in die sogenaamde Millenniumwette ("Millennial Laws") voorgeskryf is. Sodra die gemeenskappe gegroei en gefloreer het, is bakstene as boumateriaal gebruik. In baie nedersettings het baksteengeboue met vier verdiepings ontstaan wat van elegante graniet- en marmerfasades voorsien is. Om oorbevolking te voorkom en voorsiening te maak vir die toekomstige groei van elke familie, het Shakers dikwels betreklik groot woonhuise opgerig.


Media

Meubels

Boekbesprekings


</doc>
<doc id="124577" url="https://af.wikipedia.org/wiki?curid=124577" title="Homestead Park">
Homestead Park

Homestead Park is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="124578" url="https://af.wikipedia.org/wiki?curid=124578" title="Crosby, Johannesburg">
Crosby, Johannesburg

Crosby is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="124579" url="https://af.wikipedia.org/wiki?curid=124579" title="Langlaagte-Noord">
Langlaagte-Noord

Langlaagte-Noord is 'n voorstad van Johannesburg, Suid-Afrika. Dit is direk wes van Mayfair-Wes in Johannesburg se F-streek geleë.


</doc>
<doc id="124580" url="https://af.wikipedia.org/wiki?curid=124580" title="Kalsiliet">
Kalsiliet

Kalsiliet (KAlSiO) is 'n glasagtige wit tot grys veldspatoïedale mineraal wat in sommige kaliumryke lawas voorkom, soos in die Chamengo-krater in Uganda. Dit het 'n hardheid van 5½ op Mohs se hardheidskaal.




</doc>
<doc id="124583" url="https://af.wikipedia.org/wiki?curid=124583" title="Organometaalchemie">
Organometaalchemie

Organometaalchemie is dié tak van die chemie wat hom toelê op verbindings wat naas organiese dele ook metaalatome, veral van die oorgangsmetale bevat. 
‘n Goeie voorbeeld van n kenmerkende organometaalverbinding is ferroseen. Dit is n molekulêre stof en sy molekule bestaan uit 'n toebroodjie van twee siklopentadiënied-anione met 'n ysteratoom daartussen. In hierdie komplekse speel metaal-koolstof-bindings 'n groot rol.

Ander ligande wat dikwels gebruik word is butadieen en 1,5-siklo-oktadieen.


</doc>
<doc id="124584" url="https://af.wikipedia.org/wiki?curid=124584" title="Chow-chow">
Chow-chow

Die Chow Chow (soms net Chow) is 'n honderas oorspronklik uit die noorde van China, waar dit na verwys word as "Songshi Quan" (Pinyin: sōngshī quǎn 鬆獅犬), wat beteken "groot-leeuhond". Die ras is ook bekend as die "Tang Quan", "die Hond van die Tang-ryk." Daar word geglo dat die Chow Chow een van die inheemse honde is wat gebruik was as die model vir die Foo hond, die tradisionele klipwagte gevind aan die voorkant van die Boeddhistiese tempels en paleise. Dit is een van 'n paar ou honderasse wat steeds in die hedendaagse wêreld bestaan.

Een skrywer het voorgestel dat die Chow Chow sy oorsprong het in China 2000 jaar gelede of in die Arktiese Asië 3000 jaar gelede en toe migreer het na Mongolië, Siberië en verder na China. DNS-ontleding dui daarop dat die Chow Chow een van die Ou honderasse is.

Die Chow Chow het waarskynlik ontstaan in die hoë steppegebiede van Siberië of Mongolië, en is veel later gebruik as tempelwagte in China, Mongolië en Tibet.'n Bas-reliëf van 150 v.C. (tydens die Han-dinastie) sluit 'n jaghond met 'n voorkoms soortgelyk aan die Chow in. Later is Chow Chows geteel as 'n veeldoel-werkende hond vir die aanjaag van vee, vir jag, om te trek en te bewaak. Vanuit rekords wat oorleef het, blyk dit dat sommige geskiedkundiges glo dat die Chow die hond is wat die Mongoolse leërs begelei het toe hulle die suide van China sowel as die weste van Europa en die suidweste van die Midde-Ooste in die 13de eeu binnegeval het.

Een Chinese legende noem die groot oorlogshonde uit Sentraal-Asië wat soos swarttong-leeus gelyk het. Van een Chinese heerser is gesê dat hy self 5 000 Chows besit het. Die Chinese het ook Chows gebruik om hondesleë te trek, dit is deur Marco Polo waargeneem. Die Chow Chow is ook geteel vir menslike verbruik.

Die Chow Chow is 'n stewiggeboude hond, vierkantig in profiel, met 'n breë skedel en klein, driehoekige, regop ore met afgeronde wenke. Die ras is bekend vir 'n baie digte dubbelpelslaag wat óf glad of grof kan wees. Die pels is veral dik in die nek-area, wat dit 'n kenmerkende maanhaarvoorkoms gee. Die pels kan rooi, swart, blou, kaneel/ligbruin, of room wees.
Nie al hierdie kleurvariëteite word as geldig erken in alle lande nie. Individue met 'n veelkleurige kleed word beskou as buite die rasstandaard. Die Chow Chow se oë is tipies diep geplaas en amandelvormig. Die ras word gekenmerk deur sy ongewone blou-swart/pers tong en baie reguit agterbene. Die blou kleur strek tot by die Chow Chow se lippe; dit is die enigste honderas met hierdie kenmerkende blou kleur in sy mond en mondholte (ander honde het 'n swart of bont patroon in hul monde). Een ander onderskeidende kenmerk is die krullerige stert. Dit het dik hare en die krul lê tot op sy rug. Die neus moet swart wees, maar die blousoort-Chow Chow kan 'n soliede blou of leiklip-gekleurde neus he. Volgens die Amerikaanse Kennel Club se rasstandaarde, is enige ander kleur nie aanvaarbaar vir kompetisies nie. 

Die gene vir die blou-swart/pers tong blyk dominant te wees, aangesien die meeste gemengde-rashonde wat uit 'n Chow Chow kom die tongkleur behou. Die blou-swart/pers tong kan egter ook gevind word by die Shar Pei. Dit is nie te sê, dat elke gemengde ras hond met pers kolle op die tong die afstammelinge van Chow Chow is nie, aangesien pers kolle op die tong kan gevind word van ander geteelde honde.


</doc>
<doc id="124585" url="https://af.wikipedia.org/wiki?curid=124585" title="Piridien">
Piridien

Piridien is 'n organiese verbinding met chemiese formule . Dit is 'n heterosikliese aromatiese verbinding met een hetero-atoom, stikstof (N), wat basiese eienskappe het.

Piridien word op twee maniere vervaardig. ‘n Deel word uit die ligte fraksie van koolteer verkry wat uit steenkool vrygestel word. Dit word met swawelsuur behandel, wat piridiensoute skep wat in water oplosbaar is. Die waterige fase word dan met natriumhidroksied of ammoniak behandel om die piridien vry te stel. Die ander deel word sinteties vervaardig uit ‘n gasfase-reaksie tussen asetaldehied, formaldehied en ammoniak. Dit lewer 'n mengsel van piridien en 3-metielpiridien.

Ongeveer 50% van die produksie word gebruik vir die sintese van landbouprodukte soos paraquat, diquat, trichlorpyr. Ander aanwendings is vir die sintese van geneesmiddels. Dit word ook dikwels as oplosmiddel gebruik.


</doc>
<doc id="124586" url="https://af.wikipedia.org/wiki?curid=124586" title="Dachshund">
Dachshund

Die Dachshund (ook worshond in Afrikaans genoem), is 'n hound-tipe honderas met kort bene en 'n lang lyf.

Die gewone grootte worshond is ontwikkel om diere wat in gate woon, uit te snuffel en te verjaag, terwyl die miniatuurworshond geteel is om kleiner prooi soos hase te jag. In die Verenigde State van Amerika, was hulle ook gebruik om gewonde takbokke op te spoor en prairiehonde te jag.

Die tipiese worshond het 'n lang lyf en is goed gespierd met kort, stomp bene. Sy voorpote is buitengewoon groot en spaanvormige om uiterste grawe-werk te kan doen. Hy het 'n vel wat los genoeg sit om nie te skeur nie, terwyl hy in smal gate tonnel op soek na sy prooi. Die worshond het 'n diep bors wat groter longkapasiteit en stamina bied wanneer hy prooi ondergronds jag. Sy snoet is lank met 'n vergrote neusgebied om reuke op te spoor.


</doc>
<doc id="124587" url="https://af.wikipedia.org/wiki?curid=124587" title="Gilbert Ryle">
Gilbert Ryle

Gilbert Ryle (Brighton, 19 Augustus 1900 – Witby, 6 Oktober 1976), was 'n filosoof en 'n verteenwoordiger van die generasie van Britse taalfilosowe (die sogenaamde "ordinary language philosophers") wie beïnvloed word deur Wittgenstein se taalfilosofie. Hy is veral bekend vanweë sy kritiek op die dualisme van René Descartes, waarvoor hy die omskrywing “die spook in die masjien” ("the ghost in the machine") formuleer. Sommige van sy filosofiese idees word as 'n vorm van "filosofiese behaviorisme" omskryf.

Sy belangrikste werk "The Concept of Mind" publiseer hy in 1949. Hierin stel hy ook dat die ""general trend of this book will undoubtedly, and harmlessly, be stigmatised as behaviourist" ". Self ag hy, veral vanweë sy intensiewe studie van die werke van Bernard Bolsano, Frans Brentano, Alexius Meinong, Edmund Husserl, en Martin Heidegger, homself meer as 'n fenomoloog.

Hy is gebore in Brighton, Engeland in 1900 en word groot in 'n leergierige omgewing. Sy vader was 'n dokter en het ook 'n besonderse belangstelling in filosofie en astronomie. Sy vader sou ook 'n ruim biblioteek nalaat. Ryle gaan na Brighton College, net soos sy broers John en George. In 1919 begin hy studeer aan die Queens Kollege in Oxford. Oorspronklik fokus hy op klassieke studies, maar sou gou daarna verskuif na filosofie. Hy het met onderskeiding geslaag en in 1924 word hy 'n pos aangebied aan die Christ Church, Universiteit van Oxford. Hier bly hy tot die uitbreek van die Tweede Wêreldoorlog. Vanweë sy talent vir tale word hy in die Tweede Wêreldoorlog gewerf deur die Britse intelligensiediens. Daarna word hy Wayneflete Professor in die metafisika aan Oxford universiteit. In 1949 sou hy sy hoofwerk "The Concept of Mind" publiseer. Van 1945 tot 1946 was hy voorsitter van die Aristotelian Society en van 1947 tot 1971 sou hy in die redaksie dien van die filosofiese tydskrif "Mind". Ryle sterf op 6 Oktober 1976 in Whitby, Noord-Yorkshire.

Ryle was daarvan oortuig dat dit nie langer moontlik was vir 'n filosoof om die taak van die filosofie nog te sien as die studie van die geestelike/verstandelike (nie-materiële) teenoor die fisiese voorwerpe (materiële) nie. Ryle stel 'n alternatief voor naamlik 'n soektog na voorwerpe wat in hul natuurlike aard nog fisies nog geestelik/verstandelik is. Hiermee bedink hy die analogie van filosofie as kartografie. Begaafde sprekers van 'n taal is volgens Ryle, vir 'n filosoof soos wat 'n gewone dorpsbewoner is vir 'n kartograaf: die gewone dorpsbewoner ken haar eie dorp goed, en is vertroud met die dorp se inwoners en geografie, maar hierdie kennis sal sy slegs op die praktiese vlak besit, en nie op teoretiese vlak nie. Die dorpsbewoner dink oor haar dorp in persoonlike en praktiese terme, terwyl die kartograaf net in neutrale, publieke terme dink.

Filosowe kan so dus deur 'n "kaart te skets" van bepaalde woorde en sinsdele van 'n uitspraak, wat Ryle noem ""implication threads"" skep. Dit ontsluit die idee dat elke onderdeel van 'n uitspraak tot die uitspraak bydra op 'n manier dat, indien hierdie onderdeel verander word, die uitspraak self 'n ander implikasie sou hê. Die taak van 'n filosoof bestaan daaruit om ook die rigting en grense van so 'n "implikasie-ontwerp" te skets. Mens moet dan die betekenis van hierdie implikasie-ontwerpe soek deur te kyk hoe dit gebruik word.

In sy hoofwerk, "The Concept of Mind" (1949) betoog Ryle dat die tradisionele opvatting van die Kantianse dualisme, wat dominerend is in die Westerse filosofie, verwerp moet word. Die idee dat daar 'n gees onafhanklik van die liggaam bestaan is volgens Ryle 'n foutiewe beeld, voortspruitend uit 'n tyd toe die biologiese wetenskappe nog nie bestaan het nie. Hy sien dualisme dan ook as 'n kategoriefout ("category-mistake").

Hierdie kategoriefout wat filosowe maak kom voor uit die idee dat die gees enersyds en die liggaam andersyds tot dieselfde kategorie behoort. Hy beskou dit as die geval in die werk van die idealisme, wat die materiële tot die geestelike reduseer asof dit tot dieselfde kategorie behoort, en die materialisme, wat net die omgekeerde doen. Hy lê dit verder uit aan die hand van 'n aantal analogiese voorbeelde. So verwys hy na die voorbeeld van iemand wat rondgewys word in 'n universiteit en lesinglokale, gange en ouditoriums sien, maar tog nog op die einde vra wanneer word hy nou die ware "universiteit" gewys. 'n Ander voorbeeld wat hy op wys is die van 'n toeskouer wat 'n groep soldate sien verby loop, en dan tog nog vra wanneer hy nou die "leër divisie" te siene gaan kry. 'n Laatste voorbeeld is van 'n ander aard, naamlik die vraag van 'n toeskouer – na hy bekendgestel word aan 'n krieketspel en die spelers – wie, wat of waar die befaamde "esprit de corps" (spangees) nou is.

Die werklike funksie van die liggaam-geestetaal bestaan daarruit om 'n beskrywing te bied van die gedrag van hoër organismes, soos die mens, veral ten opsigte van aangeleenthede soos vindingrykheid, strategieë, die moontlikheid van abstraksie en hipotesevorming. Ryle argumenteer, dus dat die tradisionele konsep van bewussyn gebaseer is op 'n kartesiese dualistiese siening wat foutief onderskeid maak tussen liggaam en verstand of die wêreld en die verstand. Hy verwerp die idee dat die natuur gesien kan word as 'n komplekse masjien en die menslike natuur as 'n kleinere masjien in die geheel, met n ""homunculus"" in die hoof daarvan, wat instaan vir lewering van intelligensie, spontaniteit en ander menslike (geestelike/gedagte) kwaliteite. Die filosoof Daniel Dennett sal hierdie klassieke opvatting die Kantianse teater noem. Hoewel volgens Ryle geestelike uitsprake en terme wel hul nut het in die beskryf en verklaar van menslike gedrag, is mense nie analoog met masjiene nie en voorts is daar nie 'n behoefte aan 'n soort verborge beginsel (soos die gees in die masjien) om die "supermeganiese" vermoeëns te verklaar nie.

Ryle stel dat die funksionering van die gedagtewêreld nie losstaan van die optrede van die ligaam nie. Hulle is beide saam één. Mens moet die ligaam-gedagteprobleem nie beskou as 'n botsing tussen die fisiese en die gedagtewêreld nie, want hulle is nie van mekaar los te maak nie. Die gedagtewêreld woordeskat waaroor ons beskik is slegs 'n manier om ons optredes te beskryf. Ryle stel ook dat die oorsprong van iemand se motiveering kan gedefinieerd word aan die hand van diens "disposisies" om op 'n bepaalde manier in 'n bepaalde situasie op te tree. Verder definieer hy gedagte aktiwiteite ook as "intelligente optrede.” Daar is suiwere fenomene soos gevoel of pyn. Die enige wat daar is, is 'n stel optredes en gevoelens wat onderbreek word deur 'n algemene wyse van gedrag of neiging om op 'n bepaalde manier op te tree.

Sy hoofwerk "The Concept of Mind" word met publikasie gesien as van die belangrikste werke in die filosofiese psigologie en ook in die "ordinary language"-beweging. Vanaf die jare 1960s en 1970s egter, word kognitiewe teorieë soos dié van Noam Chomsky, Herbert Simon en Jerry Fodor steeds meer prominent en verdring die behavioristiese opvattinge. Die twee belangrikste teorieë in die filosofie van die gees na die Tweede Wêreldoorlog, enersyds die verteenwoordiging sienings van Jerry Fodor en andersyds die funksionalisme van Wilfrid Sellars, gaan veral oor hierdie "interne" kognitiewe toestande. Daar is egter, byvoorbeeld by Daniel Dennett (wie tewens 'n voorwoord geskryf het vir 'n nuwe uitgawe van 'n boek van Ryle) 'n nuwe belangstelling in die werk van Ryle aanmoedig. Ryle bly so 'n belangrike verdediger van die moontlikheid om 'n helder en betekenisvolle interpretasie te bied van die "hoër" menslike aktiwiteite sonder om terug te val op iets abstrak soos die siel.

Daarnaas het Ryles se idee van "dik beskrywing" ("thick description"), soos voorkom in ""The Thinking of Thoughts: What is 'Le Penseur' Doing"?" en "Thinking and Reflecting" 'n sterk invloed uitgeoefen op kulturele antropoloeë soos Clifford Geerts.


Vertaal uit die Nederlandse Wikipedia


</doc>
<doc id="124588" url="https://af.wikipedia.org/wiki?curid=124588" title="Stadio Comunale di Monigo">
Stadio Comunale di Monigo

Stadio Comunale di Monigo is ’n sportstadion in Treviso, Italië, wat vir rugby gebruik word. Dit bied sitplek aan 6 700 toeskouers. Die toeskouertal het oor die seisoene toegeneem weens die toenemende gewildheid van rugby in Italië.


</doc>
<doc id="124591" url="https://af.wikipedia.org/wiki?curid=124591" title="Anilien">
Anilien

Anilien is 'n organiese verbinding met 'n formule . 


</doc>
<doc id="124592" url="https://af.wikipedia.org/wiki?curid=124592" title="Xileen">
Xileen

Xilene is organiese aromatiese verbindings met 'n formule . Hulle is dimetielbensene.

Daar bestaan drie isomere wat orto-, meta- en para-xileen genoem word. Die orto-vorm het die twee metielsubstituente as bure aan die benseenring. Die meta-vorm het dit een posisie verder en in die para-vorm is die metielgroepe aan teenoorliggende kante van die ring. Mengsels van xilene word as oplosmiddel gebruik, maar hulle kan ook geskei word, omdat hulle fisiese eienskappe effens verskil.

Die drie isomere word verwerk tot verskillende produkte soos iso-, tere- en normaal-ftaalsuur en daaruit polimere soos poliësters.


</doc>
<doc id="124593" url="https://af.wikipedia.org/wiki?curid=124593" title="Skeletformule">
Skeletformule

Die skeletformule van 'n organiese molekulêre verbinding is 'n weergawe van die molekuul se struktuur waarin sistematiese vereenvoudigings aangebring is om die beeld makliker en oorsigteliker te maak.
Die reëls wat gevolg word is:
Soms word hibriede-weergawes gebruik waarin dele van die molekuul wel, en ander dele nie tot 'n skelet herlei word nie.

'n Uitsondering op die reël dat alle waterstofatome weggelaat word, betref die aldehiede (alkanale). Die eindstandige waterstofatoom van die -CHO-funksionele groep word gewoonlik wel weergegee omdat dit besondere eienskappe het.


</doc>
<doc id="124597" url="https://af.wikipedia.org/wiki?curid=124597" title="Yakovlev Yak-9">
Yakovlev Yak-9

Die Yakovlev Yak-9 was 'n vegvliegtuig wat deur Rusland ontwikkel en gebruik is tydens die Tweede Wêreldoorlog. Die "Yakovlev Yak-9" is ontwikkel uit die "Yakovlev Yak-7". Die "Yak-7" was ontwikkel as 'n tweesitplek opleidingsvliegtuig maar sy vlieg vermoë was beter as die van die "Yak-1" en gevolglik was 'n enkelsitplek vegvliegtuig weergawe bestel waarvan meer as 5,000 gebou was.

Die "Yak-9" was ontwerp saam met die "Yakovlev Yak-3" en was ontwikkeling van die "Yak-7". Produksie van die "Yak-9" het in Oktober 1942 begin. Dit het verskil van die vorige modelle omrede daar ligte metaal allooi in die vlerke gebruik is in stede van hout. Die vliegtuig het homself bewys tydens die Slag van Stalingrad waar dit teen die Messerschmitt Bf 109 te staan gekom en oorskadu het. Die "Free French Normandie-Niemen Group", wat saam met die Russiese Lugmag geveg het, en die Vry Poolse eskasers was met die "Yak-9" toegerus. Teen die middel van 1943 is meer en meer aluminium gebruik om die vliegtuig sterker en ligter te maak. Terselfdertyd is die VK-105 motor ook verbeter. Van die variante is die "Yak-9M" en die "Yak-9D". Die "Yak-9DD" was ontwikkel met 'n ultra lang togafstand om die Amerikaanse bomwerpers te vergesel van en na die Oekraïne en die suide van Italië.

Die laaste variant is die "Yak-9U" wat heeltemal van metaal gemaak is. Die "Yak-9U" het die eerste keer in Desember 1943 gevlieg en in diens gestel in die middel van 1944. Dit was aanvanklik toegerus met die VK-105PF-2 motor en later die VK-107A wat 'n maksimum snelheid van 698km/h verseker het. Selfs die eerste "Yak-9U's" was beter as die Duitse vegvliegtuie. 

Daar was 16,769 "Yak-9" vegvliegtuie gebou tydens die oorlog en produksie het geduur tot in 1946. Gedurende die Koreaanse oorlog was die "Yak-9" toegerus met kanonne en was die gevorderste vliegtuig in die Noord-Koreaanse Lugmag. Daar was meer as 37,000 van die "Yak" vegvliegtuie gebou.




</doc>
<doc id="124598" url="https://af.wikipedia.org/wiki?curid=124598" title="Stadio Sergio Lanfranchi">
Stadio Sergio Lanfranchi

Stadio Sergio Lanfranchi, voorheen bekend as Stadio XXV Aprile, is ’n sportstadion in Parma, Italië wat vir rugby gebruik word. Dit bied sitplek aan 5 000 toeskouers. Die stadion vervang die vorige gelyknamige stadion wat in Julie 2008 gesloop is.

Die stadion was die tuisveld van Crociati Parma Rugbyvoetbalklub (van 2010 tot 2014) en Gran Parma Rugby (van 2010 tot 2011); albei spanne het ontbind. Die stadion is ook die tuisveld van die Parma Panthers, ’n Amerikaansevoetbalspan. In 2012 het dit ook die tuisveld van Zebre, die klub wat Aironi in die Pro12 en Heinekenbeker vervang het, geword.

In Januarie 2015 het die stadion se naam van Stadio XXV Aprile na die huidige naam verander..

Stadio Sergio Lanfranchi was ’n sportstadion in Parma in die Emilia-Romagna-streek van noord-Italië.

Die stadion is vernoem na Sergio Lanfranchi (1925–2001), ’n internasionale rugbyspeler van Parma, wat tussen 1949 en 1961 as stut vir Italië gespeel het en die meeste van sy klubloopbaan in Frankryk deurgebring het.

Die stadion het sitplek vir 3 600 toeskouers gebied en was die tuisveld van Gran Parma Rugby en Rugby Parma V.K. 1931. Voor die huidige stadion was dit ook die tuisveld van die Parma Panthers. Die stadion word verskeie kere genoem in John Grisham se boek "Playing for Pizza".

Die stadion is in Julie 2008 gesloop omdat die area gekies is om die hoofkwartier van die Europese Owerheid vir Voedselveiligheid te word.


</doc>
<doc id="124601" url="https://af.wikipedia.org/wiki?curid=124601" title="Kadyreliet">
Kadyreliet

Kadyreliet is 'n mineraal met die chemiese formule Hg(Br,Cl)O wat in 1987 ontdek is.




</doc>
<doc id="124602" url="https://af.wikipedia.org/wiki?curid=124602" title="Kaatialaïet">
Kaatialaïet

Kaatialaïet is 'n mineraal met chemiese formule Fe(HAsO)·5HO. Dit is 'n ferri-arsenaatmineraal wat in Finland aangetref word.




</doc>
<doc id="124603" url="https://af.wikipedia.org/wiki?curid=124603" title="Bentoriet">
Bentoriet

Bentoriet is 'n mineraal met die chemiese formule Ca(Cr,Al)(SO)(OH)·26(HO). Dit is violet tot ligte violet in kleur. Sy kristalle is heksagonaal tot di-heksagonaal di-piramidaal, en is deursigtig met 'n glasagtige glans en perfekte kliewing. Dit is nie radioaktief nie. Bentoriet het 'n hardheid van 2 op die Mohs-hardheidskaal. Die mineraal is die eerste keer in 1980 deur Shulamit Gross beskryf vir 'n voorkoms in die Hatrurim formasie van Daniese ouderdom langs die westelike kant van die Dooie See in Israel. Dit is vernoem na Yaakov Ben-Tor (1910–2002), professor aan die Hebreeuse Universiteit van Jerusalem en die Universiteit van Kalifornië, San Diego, Kalifornië, VSA, vir sy bydraes tot geologie en mineralogie in Israel.



</doc>
<doc id="124604" url="https://af.wikipedia.org/wiki?curid=124604" title="Galway Sportgronde">
Galway Sportgronde

Galway Sportgronde, ook bekend as Die Sportgronde en Galway Windhondstadion, is ’n veeldoelige stadion in Galway, Ierland. Die stadion is in 1927 geopen met ’n sokkerwedstryd maar is intussen hoofsaaklik vir rugbywedstryde en windhondwedrenne aangewend.

Die stadion is tans die tuisveld van Connacht vir alle oefeninge en wedstryde. Windhondwedrenne vir Vrydae en Saterdae plaas.

Die stadion word op ’n langtermynbasis aan die Ierse Windhondraad ("Bord na gCon") verhuur, wat die stadion vir windhondwedrenne gebruik. Dit word ook aan Connacht Rugby verhuur, wat die stadion gebruik vir wedstryde in die Pro14- en Europese toernooie.

Tot 2011 was daar slegs plek vir 5 500 toeskouers by die Sportgronde. Die stadion is in 2011 en weer in 2016 vernuwe en uitgebrei onder aanporing van die sukses van Connacht Rugby.


Met tydelike sitplek is daar plek vir 8 100 toeskouers. Die Sportgronde se rekordbywoning was op 19 November 2011 toe ’n skare van 9 120 ’n wedstryd tussen Connacht en Toulouse, wat Connacht se eerste tuiswedstryd in die Heinekenbeker was, gekyk het.

Connacht Rugby het in die 2011-’12-seisoen vir die eerste maal aan Europese Rugby se bloubandkompetisie, die Europese Rugbykampioenebeker (voor die 2014-’15-seisoen as die Heinekenbeker bekend), deelgeneem. Dit het ’n nuwe ontwikkelingsfase by die Sportgrond aangespoor sodat die formele kapasiteit na 7 500 toeskouers uitgebrei is. Die bestaande klubhuis-terras is gesloop om plek te maak vir die nuwe onderdak “Clan-terras”. Hierdie terras word hoofsaaklik deur seisoenkaartjiehouers gebruik. Aanvullende werk is ook agter die terras gedoen met die bou van ’n nuwe kroeg (Die Clan-kroeg), eetplekke en toiletfasiliteite aan die klubhuiskant van die veld. ’n Tydelike onderdaksitpaviljoen, die Westelike Paviljoen, is vir die seisoen langs die hoofpaviljoen opgerig. Hierdie rits verbeteringe het gekom na aanleiding van ’n reeks van ontwikkelinge, soos ’n nuwe speeloppervlak, ’n nuwe klubhuis en spreiligte, wat deur die Ierse Rugbyvoetbalunie befonds is. Voorts is in 2008 reeds ’n gimnasium gebou.

In 2011 is beplanningsgoedkeuring toegestaan om die Clan-terras te herontwikkel deur ’n vlak met sitplekke bo die terras aan die klubhuiskant van die veld te bou. Dit is egter nog nie gedoen nie.

In die somer van 2016 is werk aan ’n bykomende onderdaksitpaviljoen met plek vir 300 mense voltooi. Die paviljoen, langs die hoofpaviljoen, het die stadion se kapasiteit na 8 100 vermeerder.

Die fasiliteite sluit ’n hoofpaviljoenrestaurant, kitskosfasiliteite en ’n aantal kroeë in.

Windhondwedrenne vind elke Vrydag- en Saterdagaand plaas. Afstande is 350, 525, 550 en 575 jaart. Die hoofwedren by die baan is die Teefkampioenewedren.

Die Galway Windhondmaatskappy is in 1932 gestig maar die eerste windhondwedren is eers na drie jaar by Lough Atalia gehou. Die openingsaand was in 1935.

Teen 1978 was dit nodig om die stadion oor te doen en die bestuur het besluit dat verbeteringe slegs kon plaasvind indien die renbaan gesluit sou word. Daar is gevolglik in 1978 ’n nuwe paviljoen met tralies en totofasiliteit gebou en die baan self is heraangelê met verhoogde krommings. Die groot heropening was op 25 Mey 1979 en die koste van die modernisering het meer as £500 000 beloop. In 2003 is die baan weer intensief opgeknap tydens ’n projek wat die Windhondraad €6 miljoen gekos het.

Die stadion was per geleentheid gasheer vir Gaeliese spele-wedstryde met die eindstryd van die 1932 Geheel Ierland Senior Camogie-kampioenskap en die 1942 Galway Streekshurlingeindstryd.

Toe Terryland Park in 1993 vir renovasie gesluit was, het Galway United die stadion as hul tuisveld vir sokkerwedstryde gebruik. Dit was ook die tuisveld vir Galway se eerste wedstryd in die 1985-’86 Europese Bekerwennersbeker.


</doc>
<doc id="124605" url="https://af.wikipedia.org/wiki?curid=124605" title="Myreside-stadion">
Myreside-stadion

Myreside-stadion is ’n sportgrond in Edinburg, Skotland. Die stadion is in 1933 geopen en word sedert Januarie 2017 deur Edinburgh Rugby vir wedstryde in die Pro14 gebruik. Daar word dikwels slegs na die stadion as Myreside verwys en Watsonians RVK gebruik reeds sedert 1933 hierdie stadion aan die oostekand van Myresideweg as hul tuisveld vir rugbywedstryde. ’n Hoofpaviljoen staan aan die westekant van die grasveld met spreiligte wat die veld snags belig. Voor die terugkeer van Edinburgh Rugby na Myreside vir hul tuiswedstryde, is tydelike paviljoene opgerig om die toeskouerkapasiteit na 5 500 te verhoog.

Die gronde wat oorspronklik deur Watsonians RVK gebruik is, is Myreside genoem, en was vernoem na ’n plaaslike boerdery. Op 4 Maart 1933 het Watsonians hul eerste wedstryd op Nieu-Myreside gespeel, teen Koninklike Hoërskool FP Rugbyklub. ’n Westelike paviljoen is aangebou. Die Watsonian Krieketklub speel by die aangrensende Myreside Krieketveld.

Toe rugby ’n professionele sport geword het, het Edinburgh Rugby tussen 1996 en 1998 dMyreside as hul tuisveld gebruik. Daardie span is deur die Edinburgh Reivers opgevolg, wat van 1999 tot 2002 by Myreside gespeel het.

In Mei 2016 het Edinburgh Rugby ’n vennootskap met die eienaars van die veld, George Watson’s-kollege, aangekondig. Die vennootskap het voorsiening gemaak vir ’n proeftydperk van ses maande, met ’n aanvang in Januarie 2017, vir Edinburgh Rugby se terugkeer na Myreside, weg van Murrayfield. Daar is spreiligte by die veld, maar die fasiliteite is verouderd. Die plan het ingesluit dat die stadion se toeskouerkapasiteit vergroot sou word deur tydelike paviljoene aan die noordelike en suidelike kante van die veld opgerig sou word. Die stadsraad van Edinburgh het planne vir die oprigting van tydelike paviljoene in Desember 2016 goedgekeur. Die tydelike paviljoene is so na as moontlik aan die doodlyn van die veld opgerig. Die kapasiteit is betyds vir Edinburgh se eerste wedstryd in Januarie 2017 verhoog na net meer as 5 500.


</doc>
<doc id="124610" url="https://af.wikipedia.org/wiki?curid=124610" title="Sèvres">
Sèvres

Sèvres is 'n Franse stad binne die suidwestelike voorstede van Parys, Frankryk. Dit lê 9,9 km van Parys se stadsentrum en is in die département Hauts-de-Seine in die région Île-de-France geleë. In 2012 was die bevolking 23 572 en die oppervlakte 3,91 km². Die Internasionale Buro vir Mate en Gewigte is in 1875 hier gevestig en in 1920 is die Verdrag van Sèvres hier onderteken.


</doc>
<doc id="124614" url="https://af.wikipedia.org/wiki?curid=124614" title="Tiofeen">
Tiofeen

Tiofeen is 'n heterosikliese aromatiese verbinding met die formule . 

'n Manier om dit te vervaardig is om van 'n 1,4-butadial uit te gaan, met :

Tiofeen word as oplosmiddel gebruik en het eienskappe wat aan benseen s'n verwant is. Dit word egter meer as tussenproduk vir die vervaardiging van kleur- en geurstowwe en geneesmiddels gebruik. Tiofeen kan ook as monomeer in kondensasie-kopolimere gebruik word.

Tiofeen is in 1882 deur Victor Meyer in Zürich (Switserland) as 'n onsuiwerheid in benseen ontdek. Claisen het tien jaar vroeër gevind dat benseen uit koolteer 'n pers kleur gee met swawelsuur en fenielglioksielsuur. Hy het geglo dat dit kenmerkend vir benseen was, maar Meyer het in 'n klasdemonstrasie uitgevind dat dit nie met suiwer benseen werk nie. Hy het daarna groot hoeveelhede (ongeveer tien liter) benseen met swawelsuur behandel en uiteindelik 'n milliliter tiofeen verkry. Daarna is dit met 250 liter benseen en 25 liter swawelsuur herhaal. 

Een van die eerste reaksieprodukte van die nuwe verbinding was 'n brominasieproduk:


</doc>
<doc id="124616" url="https://af.wikipedia.org/wiki?curid=124616" title="Friedrich Wöhler">
Friedrich Wöhler

Friedrich Wöhler (* 31 Julie 1800 in Eschersheim (nou deel van die stad Frankfurt am Main); † 23 September 1882 in Göttingen) was 'n Duitse chemikus. Hy is veral bekend as grondlegger van die organiese chemie.

Friedrich Wöhler is in 1800 as seun van die dierearts, landboukundige en pedagoog August Anton Wöhler in Eschersheim gebore. Sy geboortehuis Alt-Eschersheim 71 staan vandag op die lys van beskermde kultuurhistoriese monumente van Frankfurt-Eschersheim. Wöhler trou in 1830 in Kassel met Franziska Wöhler (1811–1832). Sy sterf by die geboorte van hulle tweede kind en hy hertrou in Kassel met Julie Pfeiffer (1813–1886). Friedrich Wöhler het ses kinders, waarvan vier uit sy tweede huwelik, gehad.

Hy studeer vanaf 1820 geneeskunde in Marburg en Heidelberg en vanaf 1821 ook chemie by Leopold Gmelin wie sy belangstelling vir hierdie vak gewek het. Hy besluit sy geneeskundestudie in 1823 met promosie en lê hom daarná heeltemal toe op die chemie. Gmelin was onder die indruk van sy werk aan disiaan en sianuursuur en het hom na die beroemde chemikus Jöns Jakob Berzelius in Stockholm gestuur.

Van 1825 tot 1831 was hy leraar aan die "Berliner Gewerbeschule". Vanweë sy ontdekking van die sintese van ureum verkry hy op 21 Augustus by koninklike besluit die titel professor. Op 5 Desember 1826 versoek die burgemeester van Berlyn vir hom om 'n chemiekompendium vir die skoliere saam te stel. Hy het in hierdie tyd reeds aan die vertaling van Berzelius se reeks leerboeke gewerk. Van 1831 tot 1836 het hy ook as leraar aan die Höhere Gewerbeschule in Kassel gewerk.

Ná die dood van Friedrich Stromeyer in 1836 verkry Wöhler 'n akademiese posisie. Hy kry die leerstoel vir chemie en farmasie van die Georg-August-universiteit van Göttingen.

Wöhler word as die pionier van die organiese chemie beskou. Hy het in 1824 deur hidrolise van disiaan oksaalsuur verkry. Hy verkry in 1828 ook ureum uit ammoniumsianaat. Dit was belangrik omdat in sy tyd gedink is dat hierdie organiese stowwe net deur lewende wesens vervaardig kon word. Hoewel sy oksaalsuursintese nouliks die aandag getrek het, het met die ureumsintese hierdie gedagte begin om te verdwyn en die organiese chemie het begin om sintetiese alternatiewe vir natuurprodukte te vervaardig.

In 1827 ontwikkel hy die na hom genoemde Wöhler-proses wat die vervaardiging van suiwer aluminium vermag. Met dieselfde proses verkry hy in 1828 suiwer berillium, yttrium en in 1856 silikon.

Wöhler het 'n hegte vriendskap met Justus von Liebig. Saam met hom ontwikkel hy omtrent 1830 in Gießen die Radikaalteorie. 'n Groot aantal organies-chemiese verbindings en reaksie kan hiermee sistematies verklaar en bestudeer word.

Wöhler is ook as die ontdekker van die sintese van kalsiumkarbied bekend. Hy het ook karbied se hidroliseproduk etyn geïdentifiseer en bensoësuur uit bensaldehied en hidrochinon uit chinon vervaardig. Hy het ook met minerale gewerk en uitgevind hoe om nikkel uit nikkelarseen vry te stel.

Wöhler se studente soos Ernst Schulze het die chemie van plante bestudeer en het daarmee die grondslag vir die latere biochemie gelê.

Wöhler se briewe aan bevriende wetenskaplikes het kultuurhistoriese betekenis.

Brief aan Berzelius in 1828:



</doc>
<doc id="124617" url="https://af.wikipedia.org/wiki?curid=124617" title="Skulp">
Skulp

'n Skulp is 'n beskermende harde bedekking van 'n weekdier soos 'n slak of 'n oester. Skulpe bestaan gewoonlik uit 'n kalkagtige materiaal wat deur die organisme self gevorm word. Weekdiere gebruik dikwels aragoniet vir hulle skulpe, maar daar is uitsonderings. Oesters gebruik kalsiet en daar is selfs klamme en slakke wat beide kalsiet en aragoniet aanwend, gewoonlik in lae.

Skulpe is die uitwendige skelet van weekdiere ("phylum Mollusca"). Dit word deur die weekdiere self van organiese materiaal gemaak en die struktuur wissel van spesie tot spesie. Die skulpe dien as beskerming, as spieraanhegtingspunt en in party gevalle ook as kamoeflering. Skulpe is uitwendige skelette van organiese materiaal wat kenmerkend is vir sommige weekdiere ("phylum" "Mollusca"). 

Veral die slakke (klas "Gastropoda") en die tweekleppiges (klas "Bivalvia") word deur die strukture beskerm. Lede van die klas "Polyplacophora" (die chitone) en die klas "Monoplacophora" het ook skulpe. In die meeste gevalle bestaan die skulpe uit 'n aantal lae organiese materiaal wat deur die mantel afgeskei word. 

Die skulpe bestaan dikwels uit 'n buitenste horingagtige laag, die periostrakon, waaronder ŉ aantal kalkagtige lae afgeskei word, wat ook proteïene en mukopolisakkariede bevat. 'n Binneste perlemoenlaag word ook aangetref. Alle skulpdraende weekdiere kan die perlemoenlaag gebruik om pêrels te vorm, hoewel net die van 2 spesies oesters enige handelswaarde het.

Daar is verskeie klasse weekdiere wat skulpe vervaardig:

Die wetenskap wat skulpe bestudeer word die "malakologie" genoem.



</doc>
<doc id="124618" url="https://af.wikipedia.org/wiki?curid=124618" title="Ureum">
Ureum

Ureum is 'n chemiese verbinding met die formule . Dit is die diamied van koolsuur.

Dit is 'n belangrike afvalstof van diere (asook die mens) wat deur die niere uitgeskei word.

Meer as 90% van die wêreld se industriële produksie van ureum is bestem vir gebruik as 'n stikstof-vrystelling kunsmis. Ureum het die hoogste stikstofinhoud van alle vaste stikstofhoudende kunsmis in algemene gebruik. Daarom het dit die laagste vervoerkoste per eenheid stikstofvoedingstof.

Ureum word gebruik as 'n komponent van dierevoer, wat 'n relatief goedkoop bron van stikstof bied om groei te bevorder.


</doc>
<doc id="124621" url="https://af.wikipedia.org/wiki?curid=124621" title="Briartiet">
Briartiet

Briartiet is 'n ondeursigtige yster-grys metaliese sulfiedmineraal, met spoorhoeveelhede van Ga en Sn, wat voorkom as insluitsels in ander germanium-galliumdraende sulfiedes. Dit is in 1965 deur Francotte en andere ontdek by die Prince Leopold-myn, Kipushi, Shaba, Kongo (Leopoldville), en is vernoem na Gaston Briart wat formasies by Kipushi bestudeer het. Briartiet word ook in Namibië, Griekeland en Spanje aangetref.




</doc>
<doc id="124622" url="https://af.wikipedia.org/wiki?curid=124622" title="Faustiet">
Faustiet

Die Internasionale Mineralogiese Vereniging-goedgekeurde mineraal faustiet, wat na die Amerikaanse mineraloog en petroloog van die Amerikaanse Geologiese Opname (USGS), dr. George Tobias Faust, vernoem is, is 'n lid van die driehoekige turkooisgroep gehidreerde fosfate met die volgende chemiese samestelling:

ZnAl(PO)(OH)·4HO

Party van die divalente koper vervang gewoonlik die sinkposisie. Faustiet is die sink ryke analoog van turkoois wat amper vier keer meer sink as koper in sy kristalstruktuur het. Trivalente (ferri) yster kan sommige van die aluminium vervang. Klein hoeveelhede kalsium kan ook teenwoordig wees. Dit het 'n hardheid van 4½-5½ op die Mohs hardheidskaal, en afgesien van 'n effens laer hardheid, kan dit moeilik wees om dit in handmonsters van turkoois te onderskei.

Fausteit het 'n blougroen tot appelgroen kleur in gepoleerde cabochons, en kan bebruik word as 'n turkoois nabootsing, en dit kan ook met stabiliseerders behandel word vir die maak van juweliersware.




</doc>
<doc id="124624" url="https://af.wikipedia.org/wiki?curid=124624" title="Scotstoun-stadion">
Scotstoun-stadion

Scotstoun-stadion is ’n stadion in Glasgow, Skotland wat vir atletiek en rugby gebruik word. Glasgow Warriors gebruik sedert 2009 die stadion as oefenveld en sedert die 2012-’13-seisoen word hul tuiswedstryde daar gespeel. Die stadion bied sitplek vir 9 708 rugbytoeskouers.

Tussen 2012 en 2015 is die Skotland-sewes – die Skotse been van Wêreldrugby Sewesreeks – by die stadion aangebied, maar die been is in 2016 geskuif na Frankryk.

Die stadion het in 1915 as Scotstoun-skougronde, vir die eerste keer vir die publiek oopgemaak, nadat die area deur die Glasgow Landbougenootskap ontwikkel is as ’n vergaderplek vir landbouskoue. Kort daarna is dit vir sportgebeure gebruik en gevolglik is ’n hoofpaviljoen opgerig. Die fasiliteit is in 2008 opgeknap en is op 14 Januarie 2010 deur Prinses Anne geopen.

Deel van die opknapping was die bou van ’n splinternuwe moderne stadionfasiliteit met kantore, vergadersale, ’n binnenshuise naelloopbaan van 100 meter, die vernuwing van die atletiekbaan met die volgrootte rugbyveld in die binneveld. Die paviljoene is uitgebrei met die skep van ’n noordelike en suidelike paviljoen wat plek vir 5 000 toeskouers bied.

In 2010 is voorts nuwe sintetiese oppervlaktes en rugby-oefenoppervlaktes toegevoeg. Die stadion het ook ’n krag- en kondisioneringsuite wat vir atlete ontwerp is.

Scotstoun-stadion is gebruik as oefenplek vir die 2014 Statebondspele en word dikwels gebruik vir premieratletiekbyeenkomste waar atlete van dwarsoor die Verenigde Koninkryk teenwoordig is.

In 2009 het dit die oefenveld van die Glasgow Warriors geword en in September 2012 het hulle die veld hul tuisgrond gemaak deur van Firhill-stadion te skuif. Scotstoun-stadion het in Mei 2012 die Skotse been van die Wêreldrugby Sewesreeks gehuisves. Dit het voortgeduur totdat die been in 2016 na Frankryk verskuif is.

Victoria Park City van Glasgow-atletiekklub oefen ook by Scotstoun.

Scotstoun-stadion het ook ’n eie gelukbringer, ScottieRoo, wat dikwels sy verskyning by spesiale gebeure en kinderpartytjies maak.



</doc>
<doc id="124625" url="https://af.wikipedia.org/wiki?curid=124625" title="Monoklien">
Monoklien

'n Monoklien (of, selde 'n monoform) is 'n trapsgewyse plooi (Engels: "fold") in rotslae wat bestaan uit 'n sone met 'n steiler helling in 'n andersins horisontale of sub-horisontale opeenvolging.

Monokliene kan op verskeie maniere gevorm word (sien diagram).








</doc>
<doc id="124626" url="https://af.wikipedia.org/wiki?curid=124626" title="Gukurahundi">
Gukurahundi

Die Gukurahundi is die beweerde gepoogde volksmoord op die Noordelike-Ndebeles (ook genoem Matabeles) in Matabeleland-Noord en Matabeleland-Suid (in Zimbabwe) wat geduur het van 1983 tot 1987.

In 1837 tydens die Mfekane het Silkaats en sy volgelinge noordwaarts oor die Limpoporivier getrek, die Mashona in die gebied verder na die noorde verdryf en hulself in die gebied, wat van toe af as Matabeleland bekend was, gevestig. Die Mashona het dus in die noordelike deel en die Ndebele in die suidelike en westelike deel van die huidige Zimbabwe gewoon. Die vernedering wat hulle ervaar het weens die verdrywing uit hul tradisionele stamgebied het die Mashona nooit vergeet nie. Dit het ook altyd 'n bron van wrywing tussen die volkere gebly. 

Tydens die stryd in die 1960s om die juk van die koloniale heersers af te werp, was die Mashona verenig in die politieke party bekend as ZANU onder leiding van Robert Mugabe met ZANLA as die party se militêre vleuel. Op hul beurt was die Ndebele saamgesnoer in die ZAPU onder Joshua Nkomo met ZIPRA as hul krygsmag. Die Rhodesiese weermag het dus teen ZANLA en ZIPRA geveg, maar die bevrydingsbewegings het ook onder mekaar geveg. 

Toe Rhodesië in 1980 Zimbabwe word, was die land 'n verdeelde land en was dit 'n haas onmoontlike taak om die twee krygsmagte in 'n nasionale leёr saam te snoer.

In 1980 is in Zimbabwe 'n spesiale leёreenheid bekend as die Vyfde Brigade gestig met die doel om politieke afvalliges uit te roei. Die opleiding van hierdie korps is onderneem deur instrukteurs uit Noord-Korea en die lede van die eenheid is gewerf uit vroeëre guerrilla-magte wat lojaal aan Robert Mugabe was, dus uit ZANLA-troepe. 

As bevelvoerder is Perence Shiri aangestel. Die bevelstruktuur was nie deur die normale kanale nie, maar direk deur Mugabe na Shiri. Hierdie eenheid het sy eie unieke uniform, eie soort wapens en selfs 'n eie radiofrekwensie gehad, alles eienskappe waarin dit afgewyk het van die Zimbabwiese weermag.

Die massamoorde deur die Vyfde Brigade gepleeg kom na bewering neer op etniese suiwering met die doel om die politieke opposisie uit te wis en daarna 'n eenpartystaat te stig. ZANU en sy leiers was die dryfveer agter hierdie optrede teen die burgerlike Ndebele-bevolking, dus teen hulle wat die ZAPU-leier Joshua Nkomo gesteun het. 

Alhoewel die volle omvang van die Gukurahundi nooit presies bepaal sal kan word nie, loop skattings van die aantal mense wat hul lewe daarin verloor het uit van 'n 8 000 tot selfs 30 000. Openbare teregstellings en massamoorde was alledaags. Gevalle van ernstige aanrandings, marteling, verkragting, verdwyning van familielede en vriende het voorgekom. Huise met hul inwoners is aan die brand gesteek, mense is lewend begrawe of in verlate mynskagte gegooi, verwagtende vroue is met bajonette doodgesteek. Ander moes hul eie graf grawe terwyl familielede en bure moes toekyk. Mense is met 'n geweer teen die kop gedwing om op die vars grafte van familielede te dans en pro-ZANU-liedere te sing.

Weens die verklaarde noodtoestand in Zimbabwe kon die Gukurahundi ongehinderd voortduur en is dit met redelike sukses geheim gehou, verdoesel, ontken, verswyg en toegesmeer. In die nuusmedia was daar weinig berigte wat hulle teen die gruweldade uitgespreek het. Die indruk is gewek dat Brittanje, maar ook ander groot moondhede, nie by die saak van grootskaalse skending van menseregte betrokke wou raak nie en dit daarom bloot geïgnoreer het. Na die gebeure het Robert Mugabe nogtans 'n Britse koninklike onderskeiding ontvang.

Op 22 Desember 1987 het Mugabe en Nkomo 'n ooreenkoms bereik, is die Gukurahundi amptelik gestaak en het Zimbabwe in die praktyk 'n eenpartystaat geword. Die volgende jaar is amnestie aan almal wat by die Gukurahundi betrokke was, toegestaan, selfs aan soldate wat hulle aan growwe menseregteskendings skuldig gemaak het en aan gewone misdadigers. 

Toe alles verby is, was daar groot verligting, maar die nagevolge van armoede, swak gesondheid en veral 'n wantroue in die staatsamptenary duur voort. So 'n twintig jaar na die voorvalle het die Catholic Commission of Justice and Peace onder leiding van die Jesuïete-priester Fidelis Mukonori 'n verslag opgestel waarin Mugabe verbind word met die massamoorde.

Gukurahundi is 'n woord uit die taal van die Mashona met die betekenis “die vroeë reën was die kaf weg voor die lentereën begin”, dus “die wegvee van die vuilgoed”.



</doc>
<doc id="124627" url="https://af.wikipedia.org/wiki?curid=124627" title="Konstante">
Konstante

Konstante is ’n begrip in wiskunde en natuurkunde wat onveranderlikheid uitdruk. 

Met ’n konstante word bedoel ’n grootheid wat ’n nieveranderlike waarde het en nie afhanklik van ander parameters is nie. Die grafiek van die funksie y=c, met c ’n willekeurige konstante, lyk in ’n diagram met x- en y-koördinate soos ’n horisontale lyn (sien die afbeelding regs). Die afgeleide van ’n konstante funksie is gelyk aan nul.

In natuurkunde word sommige wette so geformuleer dat ’n bepaalde verhouding tussen groothede konstant is. Voorbeelde is Ohm se wet en die idealegaswet. Daarnaas is daar in natuurkunde bepaalde groothede wat as natuurkundige konstantes beskou word, omdat daar geglo word hul waarde is nieveranderlik. Voorbeelde hiervan is die ligsnelheid in ’n vakuum en die konstante van Planck.

Sommige natuurkonstantes word nie (of nie meer) gemeet nie. In plaas daarvan word ’n SI-basiseenheid so gedefinieer dat die numeriese waarde van die konstante ’n bepaalde presiese waarde het. Voorbeelde:

Ander natuurkonstantes word wel deur meting bepaal. Voorbeelde:

Daar is ’n verhouding tussen dié drie konstantes: R = Nk, dus hoef slegs twee van die drie deur meting bepaal te word.

Die konstante van Planck, "h", is in die kwantummeganika die belangrikste konstante; dit gee die verband aan tussen die energie-inhoud van ’n foton en die frekwensie: E = h.f

In wiskunde word bepaalde reële getalle as konstantes aangedui vanweë hul besondere betekenis. So is π die vaste verhouding tussen die omtrek en die straal van ’n sirkel (omtent 3,141592653589793238462643...) en e die grondgetal van die natuurlike logaritme (omtrent 2,718281828459045235360287...).



</doc>
<doc id="124631" url="https://af.wikipedia.org/wiki?curid=124631" title="Oksaalsuur">
Oksaalsuur

Oksaalsuur is 'n organiese verbinding met die formule . Dit het 'n molekulêre struktuur met twee karboksielsuur-groepe en dit is die eenvoudigste dikarboksielsuur. Sy soute heet oksalate.

Suiwer oksaalsuur is 'n vastestof wat taamlik higroskopies is. Dit word gewoonlik as die dihidraat .2 verkoop.

Oksaalsuur kom in talle natuurprodukte voor soos rabarber en spinasie. Een tipe nierstene bestaan uit 'n neerslag van kalsiumoksalaat.


</doc>
<doc id="124633" url="https://af.wikipedia.org/wiki?curid=124633" title="Organiese sintese">
Organiese sintese

Organiese sintese is die vervaardiging van (dikwels nuwe) organiese molekule deur 'n chemiese reaksie of 'n reeks chemiese reaksies in die laboratorium.

Gewoonlik is die nuwe molekuul ingewikkelder en groter as wat as uitgangstowwe gebruik word. 

Die organiese sintese is veral behep met 'n aantal vrae:


Daar word gewoonlik in 'n sintesereaksie 'n mengsel van stowwe gevorm en hierdie mengsel is gewoonlik 'n oplossing in 'n geskikte oplosmiddel. Daar is talle metodes om die gewensde stof te suiwer, soos:

Daar is ook metodes vir suiwerheidsbepaling.


</doc>
<doc id="124635" url="https://af.wikipedia.org/wiki?curid=124635" title="Elementêre analise">
Elementêre analise

Elementêre analise is 'n tak van die analitiese chemie wat probeer om stowwe in hulle elemente te ontleed en die hoeveelheid van elke element wat in die stof teenwoordig is noukeurig te bepaal.

Aanvanklik was elementêre analise gebaseer op chemiese ontleding van die stof, gewoonlik een ontleding en bepaling per element, byvoorbeeld deur titrasie. Hierdie metodes was:

Daar is organisasies soos die ASTM wat standaarprosedures vir hierdie bepalings saamgestel het.

Later het "instrumentele" metodes die moontlikhede van die elementêre bepaling sterk verbeter. Metodes wat dikwels gebruik word is:


Elke metode het sy sterk en swak kante. X-straalfluoressensie het byvoorbeeld 'n goeie kant dat dit nie destruktief is nie. Stowwe hoef nie ontsluit (opgelos) te word nie, maar dit werk nie goed vir ligte elemente nie. Neutronaktiwering kan suurstof bepaal, ook sonder ontsluiting, maar dit vereis toegang tot 'n kernreaktor en maak die materiaal radioaktief. AAS kan talle elemente in een keer bepaal en dikwels met groot noukeurigheid maar ook die werk nie vir ligte elemente nie en die materiaal moet opgelos word.

Watter metode die geskikste is hang af van die stof wat aan analise onderwerp moet word.


</doc>
<doc id="124636" url="https://af.wikipedia.org/wiki?curid=124636" title="Verdrag van Sèvres">
Verdrag van Sèvres

Die Verdrag van Sèvres (1920) was die vredesverdrag wat 'n amptelike einde aan die Eerste Wêreldoorlog tussen die Geallieerde Magte en Ottomaanse Ryk gebring het. Dit is op 20 Augustus 1920 onderteken. Onder die verdrag is die Ottomaanse Ryk ontbind en verskeie lande in die Balkan en in die Midde-Ooste gestig.


</doc>
<doc id="124637" url="https://af.wikipedia.org/wiki?curid=124637" title="Nitriel">
Nitriel

Nitiele is organiese verbindings met 'n algemene formule R-C≡N. 

Die nitrielgroep (-C≡N) is nouverwant aan die sianied-ion maar dit het 'n kovalente binding met die res (R-) van die organiese molekuul en dit verander die eienskappe. Sianiede is byvoorbeeld baie giftiger as nitriele. Die voorvoegsel siano- word nogtans dikwels as sinoniem vir die agtervoegsel -nitriel gebruik. Sianometaan en metaannitriel is dus albei . Die nitielgroep (-C≡N) het 'n driedubbelbinding nes die alkyne en het daardeur 'n lineêre vorm. 'n Verbinding wat uit twee nitielgroepe bestaan is sianogeen.

Nitriele kan uit halogenoalkane vervaardig word, byvoorbeeld:

'n Ander sintese gaan uit van 'n amied:

Die elektronegatiwiteit van stikstof is hoër as koolstof s'n. Die gevolg daarvan is dat die koolstofatoom in -C≡N effens positief gelaai is en daardeur nes die karbonielgroep van ketone onderhewig aan elektrofiele aanvalle is.

Nitriele kan by verhitting met swawelsuur -met 'n amied as tussenstap- karboksielsure vorm:



</doc>
<doc id="124638" url="https://af.wikipedia.org/wiki?curid=124638" title="Furaan">
Furaan

Furaan is 'n heterosikliese aromatiese verbinding met die chemiese formule . Dit is die suurstofanaloog van tiofeen.
Furaan is 'n uiters vlugtige, brandbare en giftige verbinding, wat min gebruik word behalwe as tussenproduk in die nywerheid om byvoorbeeld tiofeen te maak. 

Dit word ook dikwels gehidrogeneer tot tetrahidrofuraan (THF). Laasgenoemde is nie meer 'n aromatiese verbinding nie, maar word gereeld as oplosmiddel gebruik. 


</doc>
<doc id="124639" url="https://af.wikipedia.org/wiki?curid=124639" title="Naftaleen">
Naftaleen

Naftaleen is 'n aromatiese koolwaterstof met formule . Dit is veral as motbal bekend.


</doc>
<doc id="124644" url="https://af.wikipedia.org/wiki?curid=124644" title="Tim Couzens">
Tim Couzens

Tim Couzens (1944–2016) was ’n Suid-Afrikaanse literêre en sosiale geskiedskrywer. In 1993 is hy met die CNA-literêre prys, asook die Sunday Times-Alan Paton-toekenning bekroon vir sy boek, "Tramp Royal: The True Story of Trader Horn". Hy het 16 werke gepubliseer, waaronder "Battles of South Africa", "Murder at Morija" en Nelson Mandela se "Conversations With Myself".

Couzens is op 13 Februarie 1944 in Durban gebore en is aan die Hoërskool Durban, Rhodes Universiteit en die Universiteit van die Witwatersrand opgelei. Hy het tot 1976 by die Engelse Departement by Wits gedoseer, waarna hy by die Wits-instituut vir Afrika-studies aangesluit het, en daar tot sy aftrede professor was. Hy is op 28 Oktober 2016 by sy huis in Johannesburg oorlede nadat hy geval en beseer is. Hy was 72 jaar oud.



</doc>
<doc id="124645" url="https://af.wikipedia.org/wiki?curid=124645" title="Pirrool">
Pirrool

Pirrool is 'n heterosikliese aromatiese verbinding met die chemiese formule .

Dit kan uit furaan vervaardig word:

Die pirrool-molekuul kom as ligand in pigment voor, bv. in chlorofiel, hemoglobien en indigo. Die nie-aromatiese gehidrogeneerde weergawe word pirrolidien genoem.


</doc>
<doc id="124646" url="https://af.wikipedia.org/wiki?curid=124646" title="Polipropileen">
Polipropileen

Polipropileen (PP) is 'n polimeer van propeen . 

Daar is verskeie weergawes van PP, afhanklik van die taktisiteit.


</doc>
<doc id="124647" url="https://af.wikipedia.org/wiki?curid=124647" title="Shortstraw">
Shortstraw

Shortstraw is 'n musiekgroep uit Johannesburg, Suid-Afrika. Hul musiek word onder hul eie etiket, Boosh Records, in Suid-Afrika uitgegee en digitale verspreiding word deur Sony Music behartig.








</doc>
<doc id="124648" url="https://af.wikipedia.org/wiki?curid=124648" title="Struktuurformule">
Struktuurformule

Die struktuurformule van 'n chemiese, en veral: molekulêre verbinding is 'n grafiese weergawe wat probeer om inligting te verskaf oor die opbou van die molekule waaruit die verbinding bestaan.

Struktuurformules is 'n uitbreiding van die chemiese formules wat probeer om inligtings oor die elementêre samestelling en die stoichiometrie van die verbinding te verskaf. Chemiese formules is veral in die organiese chemie nie toereikend nie omdat verskillende verbindings dikwels dieselfde chemiese formules kan hê. 'n Goeie voorbeeld is die isomere etanol en dimetieleter wat beide 'n chemiese formule het, maar die struktuur van hulle molekule is anders. In dimetieleter is die suurstofatoom net aan koolstofatome gebonde. In alkohol het dit 'n waterstofatoom as nabuur. Dit is moontlik om hierdie verskil as en te skryf, maar hierdie moontlikhede is taamlik beperk.

Die molekulêre struktuur word daarom dikwels in 'n getekende formule weergegee en dit kan op verskillende maniere gedaan word

Struktuurformules word skielik onoorsigtelik. Hulle word daarom dikwels deur skeletformules vervang.


</doc>
<doc id="124649" url="https://af.wikipedia.org/wiki?curid=124649" title="Funksionele groep">
Funksionele groep

'n Funktionele groep is 'n reaktiewe groep atome in 'n organiese molekuul.

Elke funksionele groep het sy eie kenmerkende chemiese reaktiwiteit, hoewel dit effens beïnvloed kan word deur die posisie van hierdie groep in die molekuul of die teenwoordigheid van ander naburige funksionele groepe.

Funksionele groep is die basis vir die organiese nomenklatuur. Alifatiese koolwaterstowwe wat net enkelbindings het word byvoorbeeld alkane genoem. Indien daar 'n C=C dubbelbinding teenwoordig is word hierdie funksionele groep in die naam uitgedruk door dit 'n alkeen te noem. Die teenwoordigheid van hierdie groep verander die chemiese eienskappe en ander reaksies word daardoor vermag.

Funktionele groepe kan dikwels ook in instrumentele tegnieke onderskei word, soos in infrarooispektroskopie.

Voorbeelde van funksionele groepe is:


</doc>
<doc id="124652" url="https://af.wikipedia.org/wiki?curid=124652" title="Makromolekuul">
Makromolekuul

Makromolekule is baie groot molekule, wat 'n groot molêre massa besit.

Hulle is dikwels organiese molekule, maar daar is ook stowwe soos silikagel wat op silikon gebaseer is.

Makromolekule kan polimere wees, wat uit 'n herhaling van een monomeer opgebou is. 'n Voorbeeld hiervan is poliëtileen wat uit eteen-monomere is opgebou. Soms is die molekuul 'n ko-polimeer wat meer as een soort monomeer bevat

Daar is egter ook nie-polimere makromolekule wat uit verskeie verskillende blokke opgebou is. 'n Voorbeeld hiervan is die blok-polimere waarin stukke van die een polimeer afwissel met stukke van die ander. Makromolekule kan ook op een bepaalde manier uit 'n groot aantal kleiner eenhede van verskeie soorte opgebou is. Dit is die geval met proteïne wat op een spesifieke manier uit 'n twintigtal aminosure opgebou is.


</doc>
<doc id="124655" url="https://af.wikipedia.org/wiki?curid=124655" title="Bensonitriel">
Bensonitriel

Bensonitriel is die nitriel van benseen.

Dit kan op verskillende maniere vervaardig word:


</doc>
<doc id="124656" url="https://af.wikipedia.org/wiki?curid=124656" title="Pilanesberg Nasionale Park">
Pilanesberg Nasionale Park

Pilanesberg Nasionale Park is noord van die groot dorp Rustenburg in die Noordwesprovinsie van Suid-Afrika geleë. Dit lê in die oorgangsone tussen die droë Kalahari en die Laeveld en het diere wat in albei streke tuis is. Dit beskik oor die Groot vyf, asook bastergemsbokke, basterhartbeeste en meer as 360 voëlspesies. Die park is geleë in 'n ou vulkaankrater wat 1,2 miljard jaar gelede gevorm is.


</doc>
<doc id="124661" url="https://af.wikipedia.org/wiki?curid=124661" title="Covent Garden">
Covent Garden

Covent Garden kan na een van die volgende verwys:



</doc>
<doc id="124662" url="https://af.wikipedia.org/wiki?curid=124662" title="Noël Coward">
Noël Coward

Sir Noël Coward (1899–1973) was ’n Britse akteur, sanger en skrywer van liedjies en toneelstukke. Hy was bekend vir sy flambojante persoonlikheid en komiese stukke, soos "Private Lives" en "Blithe Spirit", en sy komiese liedjie "Mad Dogs and Englishmen".

Noël Peirce Coward is op 16 Desember 1899 in Teddington in die Verenigde Koninkryk gebore. As kind woon 'n dansakademie in Londen by en maak sy verhoogdebuut op elf. Hy begin in sy tienerjare om dramas te skryf en het uiteindelik meer as 50 toneelstukke gepubliseer. Hy het ook honderde liedjies gekomponeer en meer as 'n dosyn musikale teaterstukke gelewer.

Tydens die Tweede Wêreldoorlog het Coward vrywillig by die Britse propagandakantoor in Parys gewerk. Hy was ook by die Geheime Diens betrokke en het sy invloed probeer gebruik om die Amerikaanse publiek en regering te oorreed om Brittanje te help.

Coward is in 1969 tot ridder geslaan en ontvang in 1972 'n eredoktorsgraad van die Universiteit van Sussex. Hy het ook 'n Tony-prys vir sy lewenslange bydrae ontvang. Die voormalige Albery-teater (oorspronklik die "New Theatre") in Londen is in 2006 in sy eer na die Noël Coward Teater vernoem.

Coward is op 26 Maart 1973 aan 'n hartaanval in Blue Harbor, Jamaica oorlede. Hy was 73 jaar oud.





</doc>
<doc id="124663" url="https://af.wikipedia.org/wiki?curid=124663" title="John Cranko">
John Cranko

John Cranko (1927–1973) was 'n Suid-Afrikaanse balletdanser, choreograaf, regisseur en balletleier. Hy word as een van die grootste choreograwe van die 20ste eeu beskou en sy werk is in die repertoire van al die groot balletgeselskappe opgeneem. Sy meesterstukke, "Romeo and Juliet" (1962) en "Onegen" (1965), is deel van die klassieke repertoire van die Russiese Bolsjoi-balletgeselskap, die Royal Ballet in Londen en die New York Ballet.

John Cyril Cranko is op 15 Augustus 1927 in Rustenburg gebore. As kind het hy graag poppespele aangebied. Hy het sy vroeë balletopleiding in Kaapstad onder Dulcie Howes ontvang. In 1945 het hy sy eerste werk vir die Kaapstadse Balletklub gechoreografeer. Daarna het hy na Londen verhuis en in 1946 aan die Sadler's Wells Balletskool studeer. In November 1947 het hy sy eerste rol saam met die Sadler's Wells Ballet opgevoer. In 1961 emigreer hy van die Verenigde Koninkryk na Stuttgart in Duitsland, waar hy as die direkteur van die Stuttgart Ballet aangestel is.

Cranko is op 26 Junie 1973 op 'n transatlantiese vlug oorlede. Hy het 'n allergiese reaksie op 'n slaappil gehad, twee dae na 'n suksesvolle toer in die Verenigde State. Die vlug was op pad terug na Stuttgart, maar moes 'n noodlanding in Dublin maak, waar Cranko by 'n hospitaal dood verklaar is. Hy was 45 jaar oud.


</doc>
<doc id="124668" url="https://af.wikipedia.org/wiki?curid=124668" title="Zebre">
Zebre

Zebre is ’n Italiaanse rugbyspan wat sedert 2012-’13 in die Guiness Pro14 en Heinekenbeker meeding. Hulle basis is Parma (Emilia-Romagna), word bestuur deur die Italiaanse Rugbyfederasie (FIR) en het Aironi in die Pro12 vervang.

Zebre, ook bekend as “die XV van die Noordweste ( il XV del Nord-Ovest), verteenwoordig die vier komitees van Emilia-Romagna, Ligurië, Lombardye en Piëmont, asook Noord-Toskane, wat tienduisende lede en verskeie klubs insluit

Die toetrede van Italiaanse spanne in die Keltiese Liga is vir talle jare voorgestel. Na verskeie mislukte pogings was daar hoop dat ’n ooreenkoms bereik kon word voor die aanvang van die 2010-’11-seisoen, met die Skotte wat hul goedkeuring teruggehou het tot veranderinge aan die bestuurstruktuur van die Keltiese Liga aangebring is. In Februarie 2010 is aangekondig dat die beplande uitbreiding van die Keltiese Liga voorlopig uitgestel is. ’n Rede hiervoor was die aandrang van bestaande lede dat die Italiaanse spanne na drie jaar die deur gewys sou kon word. Die finansiële las wat op die Italianers geleun het, kon ook nie afgeskud word nie. Die bestaande spanne het aangevoer dat die finansies belangrik was omdat hulle groter spanne en addisionele reiskoste sou moes dra. In Maart 2010 is ’n ooreenkoms bereik wat Italiaanse spanne sou toelaat vir die 2010-’11-seisoen van die Keltiese Liga. Beloftes van deelname aan die jaarlikse Heinekenbeker, wat voorheen aan die twee beste spanne van die Nasionale Kampioenskap van Uitnemendheid, is ook gemaak.

Sedert hul insluiting by die Sesnasies-toernooi in 2000 kon Italië nie veel vermag nie. Die rede wat hiervoor aangevoer is, is dat die plaaslike toernooi nie kompeterend genoeg vir hul spelers is nie, of dat hulle gedwing is om in die buiteland te speel. Die feit dat 42 uit die 44 spelers van die Ierse en Walliese spanne wat in die beslissende wedstryd van die 2009-toernooi gespeel het, in die Keltiese Liga gespeel het, het hierdie gedagte ondersteun.

Na ’n aanvanklike aansoek in 2010 is voorgestel dat Aironi en nog ’n nuwe span, Praetorians Roma, sou aansluit, maar Benetton Rugby Treviso is in plaas daarvan genomineer. Benetton Treviso en Duchi Nord-Ovest kon nie ooreenkom om een klub te stig om die Veneto-streek te verteenwoordig nie, en het die bodproses verloor ten spyte daarvan dat die streek die tradisionele tuiste van Italiaanse Rugby is. Praetorians Roma het egter nie daarin geslaag om die keurders van hul finansiële bekwaamheid te oortuig nie, en Benetton Treviso is in hul plek genomineer.

Aironi het swaar gekry in hul eerste seisoen; ’n verrassende oorwinning oor Biarritz was die enigste hoogtepunt van ’n veldtog waarin hulle slegs een sege kon behaal. Aan die einde van ’n tweede sukkelseisoen het Aironi geswig onder finansiële troebelte van die veld af. Hul lisensie om in die Europese Beker en Pro12 deel te neem, is deur die Italiaanse Rugbyfederasie herroep. Die Federasie het besluit teen die oorname van die lisensie deur ’n ander plaaslike Italiaanse klub, en het gekies om self beheer daaroor te behou deur die skep van ’n nuwe konsessie. In Junie 2012 is aangekondig dat die nuwe konsessie Zebre sou heet en dat hulle in Parma gesetel sou wees.

Zebre het nie ’n suksesvolle eerste seisoen in 2012-’13 gehad nie en het al hul wedstryde verloor in die Pro12 én die Heinekenbeker. Hoewel hulle in die volgende seisoen weer laaste geëindig het, het hulle verbeter met ’n eerste oorwinning teen Cardiff Blues op die Arms Park in ’n seisoen waatin hulle vyf wedstryde gewen het, teen Ospreys, Edinburgh, weer teen die Cardiff Blues en Treviso. Hul 2014-’15-seisoen was effens slegter met slegs drie oorwinnings en ’n laaste plek op die punteleër vir die derde opeenvolgende seisoen. In 2015-’16 het hulle weer vyf oorwinnings behaal en het hierdie seisoen nie laaste geëindig nie. Daarna, in 2016-’17, het hulle weer laaste geëindig.

Zebre se span vir die 2017-’18-seisoen:<ref name="Zebre Rugby i giocatori della rosa 2015/2016"> </ref>




</doc>
<doc id="124669" url="https://af.wikipedia.org/wiki?curid=124669" title="Boeing P-26">
Boeing P-26

Die Boeing P-26 is 'n monovlerk vegvliegtuig, vervaardig deur Boeing en die eerste wat geheel en al uit metaal gebou is in Amerika. Dit was ook die laaste Amerikaanse vegvliegtuig wat 'n oop kajuit en vaste onderstel gehad het. Die vliegtuig was bekend as die "Peashooter".

Boeing het die vliegtuig ontwerp rondom die "Pratt and Whitney R-1340" stermotor. Die eerste prototipe is gebou in net nege weke en het in Maart 1932 sy nooiensvlug voltooi te Wright Field. Sy top snelheid was 365 km/h wat 20% beter was as die "Boeing P-12" wat dit vervang het. Die "United States Army Air Forces" het in Januarie 1933 'n bestelling geplaas vir die vliegtuig, dit was op daardie stadium die grootste ooit vir 'n Amerikaanse militêre vliegtuig.

Toe die eerste vliegtuie afgelewer is in 1934 was daar reeds opgraderings aangebring wat die vlieënier se kopbeskerming insluit. Die rede hiervoor was omrede van die eerste modelle vooroor gerol het tydens die landing en van die vlieëniers gesterf het in die proses. Die vliegtuig was gewild onder die vlieëniers omrede dit maklik gevlieg en gevoelig was. Dit was die "United States Army Air Forces" se vinnigste vliegtuig tot in 1938 en was eers in 1942 uit diens gestel in Amerika.

Die vliegtuig was ook uitgevoer na verskeie lande. Sy hoë landingspoed van 117 km/h was egter 'n beperkende faktor veral op ongelyke vliegvelde. Verdeelde klappe is geinstalleer om die landingspoed te verminder. In September 1934 is tien eenhede afgelewer te China. In die volgende jaar het hulle in gevegte teen die Japannese Magte deelgeneem. Van die "United States Army Air Forces" se gebruikte vliegtuie is na Guatemala uitgevoer waar hulle in diens gebly het tot in 1955.




</doc>
<doc id="124670" url="https://af.wikipedia.org/wiki?curid=124670" title="Asetofenoon">
Asetofenoon

Asetofenoon is 'n ketoon afgelei van benseen en kan daaruit met asetielchloried vervaardig word:

Hierdie verbinding word in natuurlike produkte soos melk, sjokolade, framboos, ertjies en kaneelolie aangetref.

Die stof ruik effens soos lemoene en is een van die geurstowwe wat aan seep bygevoeg word en as 'n smaakstof aan produkte wat soos vrugte moet smaak. Dit word vir polimere en harse as oplosmiddel gebruik. Dit is slegs effens in water oplosbaar en sink in water omdat dit ‘n hoër digtheid het.


</doc>
<doc id="124671" url="https://af.wikipedia.org/wiki?curid=124671" title="Michael Crichton">
Michael Crichton

Michael Crichton (1942–2008) was ’n Amerikaanse skrywer van topverkopers soos "The Andromeda Strain", "Jurassic Park" en "Sphere". Talle van sy boeke is verfilm. Hy het ook met die idee vir die TV-program "ER" vorendag gekom en dit vervaardig. In 1994 word hy die eerste skeppende kunstenaar om gelyktydig met 'n nommer-een TV-program (ER), rolprent ("Jurassic Park") en boek ("Disclosure") in Amerika te spog.

John Michael Crichton is op 23 Oktober 1942 in Chicago gebore. Hy was vyf keer getroud en het 'n dogter uit sy vierde huwelik gehad, asook 'n seun wat na sy dood gebore is.

Crichton het aan die Harvard Mediese Skool studeer en gedurende sy studentejare sy eerste boeke onder die skuilname "John Lange" en "Jeffery Hudson" gepubliseer. Sy boek "Jurassic Park" is in 1993 deur Steven Spielberg verfilm en was wêreldwyd 'n treffer. Van sy ander romans wat later lokprente geword het, is "Congo", "The Lost World", "Rising Sun" en "Sphere". Hy het ook die Amerikaanse Kongres oor die gevare van wetenskap en politiek toegespreek.

Crichton is op 4 November 2008 in Los Angeles aan kanker oorlede. Hy was 66 jaar oud.





</doc>
<doc id="124678" url="https://af.wikipedia.org/wiki?curid=124678" title="Oliver Cromwell">
Oliver Cromwell

Oliver Cromwell (1599–1658) was ’n Engelse militêre en politieke leier wat ten tyde van die Engelse Burgeroorlog die parlementêre weermag teen koning Karel I van Engeland gelei het. Nadat die koning verslaan is, het Cromwell ’n republiek uitgeroep en tot sy dood aan die hoof daarvan gestaan.

Oliver Cromwell is op 25 April 1599 in Huntingdon in die Koninkryk van Engeland gebore. Hy studeer eers aan die Huntingdon Grammar School en daarna aan die Sidney Sussex Kollege van die Universiteit van Cambridge. Dit was 'n nuwe, klein kollege waar hy oor sy Puriteinse idees kon praat. Sy pa sterf egter in 1617 en hy kon gevolglik nie afstudeer nie.

In 1628 word Cromwell 'n LP en 'n Puritein. Hy het die parlement in hul twis teen die koning ondersteun. Met die uitbreek van die Engelse Burgeroorlog was die koning se weermag sterker en beter voorbereid as die parlement se weermag. Cromwell het die parlementêre soldate help oplei en hulle het kort daarna gevegte begin wen. Die parlement het uiteindelik geseëvier, wat Cromwell in 'n posisie van mag gelaat het.

Ná die koning se teregstelling is 'n republiek, bekend as die Gemenebes van Engeland, uitgeroep. 'n Staatsraad is aangestel om sake te bestuur, met Cromwell as 'n lid daarvan. Sy ware magsbasis was egter in die weermag gesetel.

In 1652 het Cromwell Ierland oorgeneem. Baie geskiedkundiges glo dat Cromwell 'n etniese suiwering teen die Ierse Katolieke uitgevoer het. Cromwell wou hê dat die Ierse Katolieke uit Oos-Ierland na die noordweste moes trek. Volgens sommige geskiedkundiges het Cromwell en sy weermag bloedige slagtings, hongersnood en dreigemente gebruik om die Iere te dwing om te verskuif. Die historikus Frances Stewart sê dat 600 000 Iere (43% van die Ierse bevolking) as gevolg van die beleid gesterf het.

'n Nuwe grondwet, bekend as die "Instrument van Regering" het Cromwell in 1653 as lewenslange ""Lord Protector"" (staatshoof en beskermheer) aangestel. Hy het die mag gehad om parlemente aan te stel en te ontbind.

In 1657 het die parlement Cromwell die kroon aangebied. Hy het ses weke oor die aanbod nagedink, maar dit verwerp. Hy is daarna weer seremonieel by Westminster Hall as ""Lord Protector"" uitgeroep (die keer met groter magte).

Cromwell het vermoedelik malaria gehad, wat hy waarskynlik tydens sy eerste veldtog teen Ierland opgedoen het. Hy is op 3 September 1658 in Whitehall (op die herdenking van sy oorwinnings by Dunbar en Worcester) oorlede.

Cromwell is deur sy seun Richard as "Lord Protector" opgevolg. Richard het egter nie die ondersteuning van die parlement of die weermag gehad nie en moes in 1659 bedank, wat die protektoraat tot 'n einde gebring het. 'n Jaar later het die parlement Karel II van Engeland (Karel I se seun) as koning aangestel.


</doc>
<doc id="124683" url="https://af.wikipedia.org/wiki?curid=124683" title="Massaspektrometrie">
Massaspektrometrie

Massaspektrometrie is 'n instrumentele tegniek wat die verhouding tussen die massa m en die lading q van 'n ioon meet.

Aanvanklik is hierdie verhouding gemeet deur 'n stroom versnelde katione deur 'n magneetveld te stuur. Hierdie elektriese stroom word deur die magneetveld afgebuig, maar ligter deeltjies word meer afgebuig as swaarder deeltjies. Hulle word daardeur volgens hulle m/q verhouding geskei en kan afsonderlik gedetekteer word. Latere weergawes van die tegniek gebruik ander meganismes soos kwadrupole, maar die prinsipe bly dieselfde.

Hierdie tegniek kan ione skei wat net een nukleon vanmekaar verskil. Hierdeur kan die isotoop-verhoudings van 'n monster bepaal word.

Massaspektrometrie kan egter ook op brokstukke van groot organiese molekule uitgevoer word en gee baie inligtings oor die struktuur daarvan.


</doc>
<doc id="124684" url="https://af.wikipedia.org/wiki?curid=124684" title="Fisies-organiese chemie">
Fisies-organiese chemie

Die fisies-organiese chemie is 'n tak van die organiese chemie wat die fisiese agtergronde van organiese verbindings en hulle reaktiwiteit bestudeer. Hiermee het die gebied ook ooreenkomste met die fisiese chemie.

In die 20ste eeu het vrae van binding en reaktiwiteit die grootste aandag gekry, maar later het ander aspekte belangriker geword. 
Onderwerpe wat in hierdie gebied belangrik is:


</doc>
<doc id="124685" url="https://af.wikipedia.org/wiki?curid=124685" title="Polimeerchemie">
Polimeerchemie

Polimeerchemie is 'n tak van die chemie en hoofsaaklik die organiese chemie wat stowwe bestudeer wat gevorm word deur 'n "monomeer" wat met homself kan reageer en daardeur molekule kan vorm waarin die monomeerblok homself herhaal.

Sulke chemiese reaksies word "polimerisasies" genoem en die produk daarvan heet 'n "polimeer". Skematies kan 'n polimerisasie weergegee word as:

Die getal "n" word die "polimerisasiegraad" genoem.

Polimere kan baie groot molekule of molekulêre netwerke wees. Hulle is dus "makromolekule". Makromolekule hoef egter nie uit die herhaling van net een monomeer te bestaan. Polimere is dus 'n onderverdeling van die makromolekule.

Polimeerchemie het as eie vakgebied in die 1940s ontstaan, hoewel Thomas Graham reeds in 1861 opgemerk het dat polimere in oplossing 'n lae diffusiekoëffisiënt besit. Daar is natuurlike polimere soos stysel en sellulose en daaruit dit ook al vroeg (polimeer)produkte as "sellofaan" vervaardig, maar wat dit presies was, het lank onduidelik gebly. In hierdie tyd was die moontlikhede om die molêre massa van 'n stof te bepaal taamlik beperk en dit het net vir klein molekule goed gewerk. In 1889 het Brown en Morris 'n molêre massa van 30 000 vir "amilodekstrien" gevind, maar navorsers het daaraan getwyfel.

Die begrippe dimeer (n=2), trimeer (n=3) ensomeer waarvan polimeer die limiet vir n=veel verteenwoordig het nogtans reeds in 1863 bekend geword deur die werk van Lourenço. Hy het etaandiol (etileenglikol) gepolimeriseer in 'n kondensasiereaksie in teenwoordigheid van etaandihalogenied. Die eerste stap gee 'n dimeer 

Hierdie reaksie lewer 'n mengsel van polietileenglikole op en hy het die dimeer (n=2) tot die heksameer (n=6) (die "oligomere" n=weinig) daarvan deur distillasie kan skei en identifiseer. Daar was egter 'n uiters viskeuse res waarvan Lourenço besef het dat dit molekule met n>6 moes wees.

Die twyfel aan die bestaan van makromolekule het egter lank voortgegaan. Staudinger het 1920 voorgestel dat hulle bestaan en geprobeer rubber so voor te stel, maar die X-straaldiffraksie het vir sellulose en kristallyne rubber taamlik klein eenheidselle opgelewer. Navorsers het gedink dat dit nie met groot molekule kon saamgaan nie. Later het duidelik geword dat dit 'n misvatting is.

In 1930 het Kuhn begin om polimere van die statistiese kant te bekyk en die begrip ingevoer dat hulle 'n statistiese "verdeling" van molêre massa's besit. In die 1930s het navorsers eindelik besef dat polimere 'n realiteit is en dat hulle ook belangrike aanwendings kon hê.

Die Tweede Wêreldoorlog het die behoefte aan kunsstowwe akuut gemaak en die navorsing op hierdie gebied ‘n groot hupstoot gegee.


</doc>
<doc id="124686" url="https://af.wikipedia.org/wiki?curid=124686" title="Halogenoareen">
Halogenoareen

Halogenoarene is aromatiese organiese verbindings waarin waterstofatome deur halogeenatome vervang is.


</doc>
<doc id="124689" url="https://af.wikipedia.org/wiki?curid=124689" title="Westelike rooibekneushoringvoël">
Westelike rooibekneushoringvoël

Die Westelike rooibekneushoringvoël ("Tockus kempi") is 'n neushoringvoëlspesie in die familie "Bucerotidae". Dit word aangetref vanaf Senegal en Gambië tot aan die suide van Mauritanië en wes-Mali. Al vyf soorte rooisnawel-neushoringvoëls is voorheen as eenders beskou.



</doc>
<doc id="124691" url="https://af.wikipedia.org/wiki?curid=124691" title="Diksnawelneushoringvoël">
Diksnawelneushoringvoël

Die diksnawelneushoringvoël ("Lophoceros pallidirostris") is 'n spesie van neushoringvoëlspesie in die familie "Bucerotidae". Die voël word aangetref in Angola, die DRK, Kenia, Malawi, Mosambiek, Tanzanië en Zambië. In Engels staan dit bekend as die "Pale-billed hornbill".



</doc>
<doc id="124693" url="https://af.wikipedia.org/wiki?curid=124693" title="Benetton Rugby Treviso">
Benetton Rugby Treviso

Benetton Rugby Treviso is ’n Italiaanse rugbyspan wat in die Guiness Pro14 en Europese Rugbykampioenebeker meeding. Die klub is in 1932 gestig en het 15 Italiaanse nasionale kampioenskappe gewen. Sedert 1979 is die span in besit van die Benetton-kleremaatskappy. Treviso neem sedert 2010 aan die Pro14 deel en het voorheen in die Italiaanse plaaslike kompetisie deelgeneem.

Talle spelers van Treviso het ook al vir Italië uitgedraf, soos Tobie Botes, Benjamin de Jager, Sergio Parisse, Corniel van Zyl en Braam Steyn. Ander bekende wêreldbekerwenners soos Craig Green, John Kirwan en Michael Lynagh het ook vir Treviso uitgedraf.

Treviso is in 1932 gestig. Die klub se eerste groot eerbewys was toe hulle in 1952 die Italiaanse premierskapstitel ingepalm het. In 1970 het Benetton Treviso sy eerste Italiaanse Beker gewen en in 1978 weer die Italiaanse premierskap. Die jaar nadat Benetton die hoofborg geword het, is die span se naam verander na “Benetton Rugby Treviso”. Treviso het weer in 1983, 1989 en 1992 die plaaslike premierskap gewen.

Na 1995 het rugby ’n professionele sport geword. van 1997 tot 2010 het Benetton Treviso die Italiaanse liga oorheers en in die veertien seisoene, tien keer as wenner geëindig (in 1997, 1998, 1999, 2001, 2003, 2004, 2006, 2007, 2009 en 2010) en twee keer tweede. Hulle het ook in 1998 die Italiaanse Beker gewen.

Sedert die toernooi se aanvang in 1995, het Benetton Treviso byna elke jaar aan die Heinekenbeker deelgeneem. In die eerste seisoen het hulle een wedstryd elk gewen en verloor. Die volgende jaar het hulle vier wedstryde gespeel en slegs een gewen. In 1998-’99 het hulle drie wedstryde gewen. Vir die 2000-’01 en 2001-’02-seisoene het Benetton Treviso aan die Europese Uitdaagbeker deelgeneem maar het sedertdien aan elke Heinekenbeker deelgeneem. Die span het tot dusver nie veel sukses in die kompetisie behaal nie en het in die 2004-’05-seisoen drie wedstryde gewen. In die 2009-’10-seisoen het hulle ’n hoogtepunt beleef toe hulle die heersende kampioen van die vorige seisoen, Perpignan, met 9–8 in Treviso geklop het.

Na die 2009-’10-seisoen het Treviso die Italiaanse plaaslike kompetisie vaarwel geroep en het in 2010 as een van twee Italiaanse spanne by die destydse Keltiese Ligabeker aangesluit om teen spanne van Ierland, Wallis en Skotland te speel. Albei spanne is speelplek in die Heinekenbeker verseker, wat voorheen aan die twee beste spanne in die plaaslike Italiaanse Nasionale Kampioenskap van Uitnemendheid toegeken is. Vroeg in Maart 2010 is ’n ooreenkoms waarin twee Italiaanse spanne ’n plek in die Keltiese Liga sou kry. Daardie jaar is voorgestel dat Aironi en ’n nuwe span, Pretoriani Roma sou aansluit, maar Treviso is in plaas van Praetorians aangewys. Treviso en ’n kombinasie van Dichu Nord-Ovest rugbyklubs kon nie ooreenkom om een verteenwoordigende streekspan saam te stel nie en het gevolglik die eerste ronde se bieproses misgeloop. Pretoriani Roma kon egter nie aan die finansiële kriteria voldoen nie, en Treviso is in hul plek by die Keltiese Liga (hernoem na Pro12) ingesluit. Treviso het in hul eerste twee seisoene in die Pro12 in tiende plek geëindig en in hul derde seisoen was hulle sewende. Hulle kon dit nie weer vermag nie.

Treviso se span vir die 2017-’18-seisoen:




</doc>
<doc id="124694" url="https://af.wikipedia.org/wiki?curid=124694" title="Tanzaniese rooibekneushoringvoël">
Tanzaniese rooibekneushoringvoël

Die Tanzaniese rooibekneushoringvoël ("Tockus ruahae") is 'n neushoringvoëlspesie in die familie Bucerotidae. Dit word in die sentrale deel van Tanzanië aangetref. Al vyf rooibekneushoringvoëls is voorheen as dieselfde spesie beskou.




</doc>
<doc id="124695" url="https://af.wikipedia.org/wiki?curid=124695" title="Bontneushoringvoël">
Bontneushoringvoël

Die Bontneushoringvoël ("Lophoceros fasciatus") is 'n neushoringvoëlspesie in die Bucerotidae-familie, 'n familie van tropiese byna-sangvoëls gevind in die Ou Wêreld.

Die bontneushoringvoël is 'n algemene bewoner en broeier in groot dele van ekwatoriaal-Afrika, van Gambië tot die weste van Uganda en die noorde van Angola. Die voël bewoon hoofsaaklik boshabitat. Die wyfie lê tot vier wit eiers in 'n gat in 'n boomstam, wat afgesper word tydens inkubasie met 'n sement gemaak van modder, mis en vrugtepulp. Daar is net een smal opening, net groot genoeg vir die mannetjie om kos oor te dra aan die moeder en die kuikens.

Dit is 'n groot voël, in lengte, met swart vere en 'n wit pens en stertpunt. Die lang, geboë swart-en-geel snawel het 'n mediumgrootte helm. Die geslagte is soortgelyk, maar die vroulikes het 'n kleiner helm. Onvolwasse voëls is dowwer, het 'n kleiner snawel en geen helm. Die vlug is golwend.

Die bontneushoringvoël is 'n omnivoor en eet vrugte en insekte. Dit voed hoofsaaklik in bome en is aangetrokke tot oliepalms.

Hierdie opvallende kuddevoël adverteer sy teenwoordigheid met sy "pii-pii-pii-pii-"roep.

Wanneer die kuikens en die wyfie te groot is om in die nes te pas, die breek die moeder uit en herbou die muur. Dan voer beide ouers die vinniggroeiende kuikens.

Hierdie voël verskyn as "nie bedreig" op die IUBN-rooilys.



</doc>
<doc id="124697" url="https://af.wikipedia.org/wiki?curid=124697" title="Boeing P-12">
Boeing P-12

Die Boeing P-12 is 'n Amerikaanse dubbeldekker vegvliegtuig wat tussen die twee Wêreldoorloë sy verskyning gemaak het. Die vliegtuig is deur Boeing ontwikkel in hulle private hoedanigheid om die "Boeing F2B" en "F3B" te vervang. Boeing het die vliegtuig die F4B genoem. Die F4B was kleiner en ligter as sy voorgangers maar het dieselfde motor gehad as die F3B wat gelei het tot verbeterde prestasie.

Die Amerikaanse Vloot het 'n groot bestelling geplaas en later ook die Amerikaanse Leër; laasgenoemde het die vliegtuig die P-12 genoem. Beide van die Amerikaanse magte het verskeie variante van die vliegtuie bedryf tot en met die uitbreek van die Tweede Wêreldoorlog. Brasilië was die enigste land wat die vliegtuig gekoop het. Daar was 586 van die vliegtuig vervaardig.




</doc>
<doc id="124699" url="https://af.wikipedia.org/wiki?curid=124699" title="Avia B-534">
Avia B-534

Die Avia B-534 is 'n Tsjeggo-Slowakiese dubbeldekker vegvliegtuig wat in Augustus 1933 sy nooiensvlug voltooi het en 'n gevorderde vliegtuig vir sy tyd was. Dit was goed bewapen, met uitstekende hanteerbaarheid en 'n hoë topsnelheid.

Die vlerke was van staal gemaak wat met materiaal bedek is en die romp uit staalbuise en kliknaels wat met metaalplate of materiaal bedek is. In April 1934 het die vliegtuig die Tseggiese nasionale spoedrekord verbeter tot 365,74 km/h. Die voorste Tseggiese eenhede was met ongeveer 300 van die vliegtuie toegerus wat tydens die Munchenkrisis van September 1938 diens gedoen het. Na die Duitse besetting van Tsjeggo-Slowakye het Slawiese Lugmageenhede teen die Rooi Leër geveg. Die "Luftwaffe" het ook in 1939 die vliegtuie ondersoek en vir 'n kort tydperk gebruik.




</doc>
<doc id="124700" url="https://af.wikipedia.org/wiki?curid=124700" title="Whewelliet">
Whewelliet

Whewelliet is 'n kalsiumoksalaat wat as mineraal voorkom, byvoorbeeld in laetemperatuur-hidrotermale are.

Dit word nogtans soms ook biologies gevorm, soos in plante en in nierstene. en daar is talle organismes wat dit kan vervaardig.


</doc>
<doc id="124703" url="https://af.wikipedia.org/wiki?curid=124703" title="Kalsiumoksalaat">
Kalsiumoksalaat

Kalsiumoksalaat is kalsium-sout van oksaalsuur. Dit het die formule , maar dit kan as verskeie hidrate voorkom wat ook as minerale bekend is.

Indien die monohidraat verhit word, verloor dit eers sy kristalwater, daarna ontbind dit in twee stappe, eers na kalsiumkarbonaat en dan na kalsiumoksied:


</doc>
<doc id="124704" url="https://af.wikipedia.org/wiki?curid=124704" title="Bristol F.2 Fighter">
Bristol F.2 Fighter

Die Bristol F.2 Fighter is 'n dubbeldekker, tweesitplek Britse vegvliegtuig wat tydens die Eerste Wêreldoorlog diens gedoen het. Die vliegtuig het 'n bemanning van twee gehad, die vlieënier en die verkenner; beide persone het 'n masjiengeweer gehad wat onafhanklik van mekaar gewerk het. Die vliegtuig is ontwerp deur kaptein Frank Barnwell. Die vliegtuig was ontwikkel as 'n geïntegreerde eenheid rondom die Rolls-Royce Falcon motor; van die bewapening tot by die uitsig van die bemanning. 

Die vliegtuig het sy oorlog debuut gemaak op 5 April 1917 tydens die Slag van Arras. Die vliegtuig was egter nie suksesvol nie vir twee redes; die vlieëniers het 'n taktiese fout gemaak deur die verdediging van die vliegtuig aan die verkenner oor te laat in stede van die voorste masjiengewere daarvoor te gebruik. Die tweede probleem was dat die olie gevries het wat van die masjiengewere nutteloos gemaak het met die gevolg dat vier van die ses vliegtuie afgeskiet is. 'n Paar dae later het die vlieëniers die vliegtuig gebruik asof dit 'n enkel sitplek vliegtuig is met dodelike gevolge. Dit word die beste twee sitplek vliegtuig van die Eerste Wêreldoorlog.

Toe die Britse Lugmag op 1 April 1918 tot stand gekom het was die "Bristol F.2 Fighter" die eerste vliegtuig wat 'n missie onderneem vir die nuwe onafhanklike lugmag. Die vliegtuig was gewild onder die vlieëniers omrede dit vinnig, beweeglik en rats was, kon vinniger duik as enige ander vliegtuig en kon baie straf verduur.

Die Vickers-masjiengeweer wat vorentoe gevuur het, was in die middel van die vliegtuig, onder die enjinkap gemonteer met 'n tonnel wat deur die brandstoftenk gegaan het. Na die oorlog was die vliegtuig gebruik onder andere vir opleiding en die vliegtuig was in produksie tot in 1927. Die laaste "Bristol F.2 Fighter" is afgelewer in Desember 1926 aan die Britse Lugmag. Veertien lugmagte het die vliegtuig gebruik onder andere Kanada, Griekeland en Meksiko. Vyftien jaar nadat die vliegtuig in diens geneem was deur die Britse Lugmag het dit nog gevlieg. Die Koninklike Nieu-Seelandse Lugmag het die vliegtuig nog gebruik tot in 1938.




</doc>
<doc id="124708" url="https://af.wikipedia.org/wiki?curid=124708" title="Antraseen">
Antraseen

Antraseen is 'n aromatiese koolwaterstof met die formule .

Antraseen het 'n blou fluoressensie en is baie reaktief in sy 9 en 10 posisies. 'n Koue oplossing in as oplosmiddel reageer met chloorgas en vorm antroseendichloried, wat se middelste ring nie meer aromaties is nie. Na verhitting verloor dit HCl en word dit weer aromaties en vorm 9-chloorantraseen. 


</doc>
<doc id="124710" url="https://af.wikipedia.org/wiki?curid=124710" title="Hetero-atoom">
Hetero-atoom

'n Atoom word in die organiese chemie as 'n hetero-atoom indien dit nie 'n koolstof- of 'n waterstof-atoom is nie.

Die volopste hetero-atome in die organiese chemie is suurstof (O), stikstof (N) en die halogene fluoor (F), chloor (Cl), broom (Br), jodium (I). Die laaste vier word egter gewoonlik nie in 'n ketting aangetref nie. Ander elemente was soms wel in 'n ketting kan sit, is swawel (S), fosfor (P), silikon (Si) of selfs seleen (Se), telluur (Te), arseen (As), antimoon (Sb), en boor (B). Indien hierdie 'eksotiese' hetero-atome in verbindings voorkom, spreek navorsers egter dikwels van organoseleenchemie, organotelluurchemie ensomeer.

Hetero-atome kan ook in aromatiese ringe voorkom. Goeie voorbeelde hiervan is furaan (O), tiofeen (S) en pirrool en piridien (N). Hierdie verbindings word "heterosiklies" genoem.


</doc>
<doc id="124711" url="https://af.wikipedia.org/wiki?curid=124711" title="Imidasool">
Imidasool

Imidasool is 'n heterosikliese aromatiese verbinding met die chemiese formule .

Imidasool is oplosbaar in water en het matige basiese eienskappe. Die stof word soms in die pH-gebied van 6,2-7,8 as buffer gebruik. 
Dit vind ook biochemiese aanwending in IMAC, 'n chromatografie-tipe wat vir die suiwering van histidien-gemerkte proteïene gebruik word. Histidien is 'n aminosuur wat 'n imidasool-funksionelegroep besit. In IMAC veranker hierdie groep die proteïen op die nikkelatome van die chromatografiese kolom. 'n Oplossing van imidasool word gebruik om die proteïen van die kolom los te spoel. 


</doc>
<doc id="124712" url="https://af.wikipedia.org/wiki?curid=124712" title="Mercia">
Mercia

Mercia (Oud-Engels: "Miercna rīce") was een van die magtigste van die sewe klein koninkryke in Engeland wat in die tydperk tussen die vestiging van Angel-Saksiese stamme in die 5de eeu n.C. en hulle vereniging tot die Koninkryk van Engeland in die vroeë 10de eeu bestaan het. Na hierdie sewe ryke word ook verwys as die Angel-Saksiese Heptargie.

Die Latynse benaming "Mercia" is afgelei van die Oud-Engelse "Mierce" of "Myrce" ("grensbewoners", "grensvolke"; vergelyk die Duitse term "mark"). Die koninkryk het die vallei beslaan wat deur die Trentrivier en sy syriviere gevorm is, 'n gebied wat tans as die Engelse Middellande bekendstaan. Tamworth in Staffordshire het sedert 584 as setel van Merciaanse konings gedien nadat koning Creoda hier 'n vesting laat bou het.


</doc>
<doc id="124714" url="https://af.wikipedia.org/wiki?curid=124714" title="Ovambo's">
Ovambo's

Die Ovambovolk, ook genoem Ambo, Aawambo (Ndonga) of Ovawambo (Kwanyama), is 'n Suider-Afrikaanse etniese stamgroep. Hulle is die grootste etniese groep in Namibië, wat in die noordelike streke woon en dikwels Ovambo genoem word. Hulle word ook in die suide van die Angolese provinsie Cunene aangetref, waar die naam Ambo meer algemeen gebruik word. Die Ovambo bestaan uit 'n aantal van die familie etniese Bantoevolke wat die voormalige Ovamboland bewoon. Hulle tel ongeveer vyftig persent van die Namibiese bevolking, dus verteenwoordig die Ovambo die grootste etniese groep in die streek. In Angola is hulle ver in die minderheid, ongeveer 2% van die totale Angolese bevolking.

Die Ambo-mense migreer suid van die boonste dele van die Zambezi in die tydperk rondom die 14de eeu. Die kontemporêre totale Ambo-bevolking is sowat 1,6 miljoen, en hulle is oorwegend Christene (97%).

Die Ambo is 'n etnolingustiese groep en praat die Ovambotaal, ook genoem "Oshiwambo", "Ambo" of "Kwanyama", 'n taal wat behoort tot die suidelike tak van die Niger-Kongo-taalfamilie.

Die Ovambo's woon op die plat sanderige grasvlaktes van noord-Namibië en die Cunene-provinsie in die suide van Angola, soms na verwys as Ovamboland. Hierdie vlaktes is oor die algemeen plat, kliploos en hoog bo seespieël.

Waterlope, bekend as "oshanas" besproei die gebied. In die noordelike streke van Ovamboland is tropiese plantegroei wat deur volop, maar seisoenale reënval gevoed word wat die streek in tydelike mere en eilande verander. In die droë seisoen droog hierdie waterpoele weer op. Die Ambomense is aangepas om die wyd-uiteenlopende seisoenale weerpatrone met hul behuising, landbou en veepraktyke te benut.

In teenstelling met die meeste etniese groepe in Afrika, was die geïsoleerde, lae-digtheid pastorale nomadiese leefstyl van die Ovambovolk grootliks onaangeraak deur die Swahili-Arabiese en Europese handelaars voor die 19de eeu. Toe Duitsland 'n kolonie in Namibië gestig het in 1884, het hulle die Ovambovolk ongestoord gelaat. Die Duitsers het op die suidelike en kusstreek gefokus. Na afloop van die Eerste Wêreldoorlog, is die huidige Namibië deur die Britte geannekseer en via die Suid-Afrikaanse regering as die Suidwes-Afrika provinsie geadministrateer. Dit het groot verandering teweeg gebring, met Suid-Afrikaanse plantasies, veeteelt en mynbou-bedrywighede wat Ovamboland binnegestroom het. Die koloniale Portugese regering in Angola, wat voorheen op hul kus-, noord- en oos-bedrywighede gefokus het, het die suide van Angola betrek om 'n grens te vorm teen die uitbreiding van groeiende Suid-Afrikaanse en Britse Imperiale belange. Die Ovambovolk het verskeie kere in die 1920's en 1930's gewapende weerstand daarteen gebied, maar is elke keer militêr deur die Britse en Portugese magte verslaan.

Die Suid-Afrikaanse Regering het voortgegaan met die so-genaamde "Polisie-sone" in die suide, 'n streek geskep deur die Duitsers wat ongeveer twee-derdes van die latere Namibië beslaan het. Die Ovambomense is nie toegelaat om in die Polisie-sone in te beweeg nie, nóg kon die ander stamme of Europeërs noordwaarts beweeg sonder permitte. Dit het die Ovambovolk effektief geïsoleer. Maar as gevolg van 'n tekort aan arbeid in die Polisie-sone en Suid-Afrika, deels as gevolg van die slagting van inheemse Afrikane soos tydens die Herero- en Nama-volksmoord, het die Suid-Afrikaanse regering migrerende loonarbeid toegelaat. Talle Ovambo's het sulke arbeid verrig, maar met segregasie en onder swak menseregte, in die Suid-Afrikaanse stede soos Kaapstad en in die Polisie-sone.

Die Suid-Afrikaanse Regering het sy apartheidsbeleid in Ovamboland ingevoer in 1948. Ovamboland is as 'n onafhanklike provinsie verklaar in 1973, en stamhoofde is aangewys in ooreenstemming met die Suid-Afrikaanse regering se beleid. Die Ovambovolk het hierdie verwikkelings verwerp, en in 1975 is die aangestelde hoofminister van Ovamboland vermoor. In samewerking met die gewapende SWAPO-beweging, het Namibië en Ovambo onafhanklikheid verkry in 1990 van Suid-Afrika.

Elke Ovambo-stam het 'n oorerflike hoof wie verantwoordelik is vir die stam se sake. Baie stamme het dit aangepas tot verteenwoordiging deur 'n raad van hoofmanne wat stamsake behartig. Lede van die koninklike familie van Ovamboland is bekend as "aakwanekamba; ovakwaluvala, ovakwamalanga, ovakwaanime, aakwanyoka" en nog vele meer. Net diegene wat aan hierdie familie behoort deur geboorte, deur middel van die moederlyn, het 'n eis op hoofmanskap. Die stamme figureer hul afkoms deur 'n matriliniêre verwantskapstelsel, met oorerflike hoofmanne wat voortspruit uit die dogter se kinders, nie die seun s'n nie. Poligamie word aanvaar, met die eerste vrou as die senior erken.

Die Aawambo boer met beeste, en vang vis in die "oshanas". Hulle is geskoolde vakmanne. Hulle maak en verkoop mandjies, pottebakkery, juweliersware, houtkamme, ysterhout spiese, pyle, ryklik-versierde dolke, musikale instrumente, en ook ivoorknope.

Ovambo's brou 'n tradisionele drank genoem ombike. Dit word gedistilleer uit gegiste vrugtepulp wat veral gewild is in landelike gebiede. Die vrugte waarmee "ombike" geproduseer word, word versamel uit makalanipalms, jakkalsbessies, buffelsdorings, voëlpluime en trosvye. Ombike, met bymiddels soos suiker, word ook gebrou en verbruik in stedelike gebiede. Hierdie drank word dan genoem omangelengele; dit is kragtiger en soms selfs giftig. "New Era", een van die Engelstalige daaglikse koerante, berig dat ou klere, skoene en motorbande reeds as bestanddele van "omangelengele" gevind is.


</doc>
<doc id="124716" url="https://af.wikipedia.org/wiki?curid=124716" title="Bill Skarsgård">
Bill Skarsgård

Bill Istvan Günther Skarsgård (gebore 9 Augustus 1990) is 'n Sweedse akteur, bekend vir sy rolle in "Simple Simon", "Allegiant", "It", en "Hemlock Grove".

Skarsgård is gebore op 9 Augustus 1990 in Vällingby, Swede, as die seun van die akteur Stellan Skarsgård en sy eerste vrou, My Sonja Marie Agnes. Bill het sewe broers en susters: Alexander, Gustaf, Sam, Valter, Ossian, Kolbjörn, en Eija. Drie van hulle, Alexander, Gustaf, en Valter, is ook akteurs. Ossian en Kolbjörn is halfbroers van 'n latere huwelik tussen Stellan Skarsgård en Megan Everett.

In 2011 is Skarsgård genomineer vir 'n Guldbagge Toekenning vir sy hoofrol as Simon in "Simple Simon".

In 2012 het Bill Skarsgård die Europese Filmakademie se Shooting Stars-toekenning op die ouderdom van 21 gewen.

In April 2014 het Skarsgård op die voorblad van "Hero" – 'n tweejaarlikse mansmode-en-kultuurtydskrif verskyn, gefotografeer deur Hedi Slimane. In die uitgawe het sy pa met hom 'n onderhoud gevoer.

Skarsgård het Matthew gespeel in die wetenskapfiksieriller "The Divergent Series: Allegiant" (2016), sy eerste groot Amerikaanse fliek.

In Junie 2016 het Skarsgård die gewilde gruwelskurk "Pennywise the Dancing Clown" gespeel, in die komende 2017-film "It" ná 'n ander akteur, Sal Poulter, as gevolg van ander projekte die rol nie meer kon voltooi nie.

In Julie 2017 is daar aangekondig dat Skarsgård 'n gereelde rol in Castle Rock gaan speel as 'n jong man met 'n ongewone wetlike probleem.



</doc>
<doc id="124720" url="https://af.wikipedia.org/wiki?curid=124720" title="Stedelike gebied">
Stedelike gebied

'n Stedelike gebied of urbane gebied is 'n gebied wat ten opsigte van sy omgewing 'n verhoogde graad van verstedeliking vertoon.
Daar is stedelike gebiede in talle grootte en vorms. Dit kan 'n enkele stad wees wat in vergelyking met sy omgewing groot is soos Bloemfontein, of dit kan 'n enkele agglomerasie wees soos Brussel, of 'n reeks agglomerasies of konurbasie soos die Randstad in Nederland of Gauteng in Suid-Afrika. Die begrip "stedelike gebied" word selfs gebruik om te verwys na groter gebiede soos dele van Wes-Europa wat Nederland, Vlaandere en die weste van Duitsland soos die Roergebied omspan, of die “BosWash” wat 'n groot deel van die noordooste van die Verenigde State omvat. 

Die groot krag van n stedelike gebied is dat die bewoners binne hierdie gebied groot interaksie met mekaar ondergaan. Die tradisionele stad het op verkeer te voet gesteun. Die mense het gewoonlik binne 'n radius gebly wat hulle in 'n half uur kan loop, ongeveer drie kilometer. Groter stedelike gebiede het daarom net kan ontstaan deurdat hulle met trein, bus of ander motorvoertuig oor groter afstande het kan beweeg. Die vervoermiddels het daardeur die interaksie tussen baie meer mense moontlik gemaak en dit het ook ekonomiese groei bevorder. Die vervoerstelsel van die stedelike gebied is dus van essensiële belang.

Stedelike gebiede is ekologies dikwels baie arm en kan stedelike hitte-eilande vorm.



</doc>
<doc id="124722" url="https://af.wikipedia.org/wiki?curid=124722" title="Outonome gebied">
Outonome gebied

'n Outonome gebied is 'n gebied wat tot 'n bepaalde land behoort, maar sy eie wette en gewoonlik ook sy eie regering het, wat nogtans beperkte bevoegdhede besit.

Buitelandse betrekkinge en nasionale verdediging is gewoonlik aan die sentrale regering van die land voorbehou. Watter ander bevoegdhede die outonomie gebied het kan wissel van gebied tot gebied. Dit kan byvoorbeeld wees dat dit 'n ander amptelike taal het, soos in die geval van die Faroëreilande.


</doc>
<doc id="124723" url="https://af.wikipedia.org/wiki?curid=124723" title="Shaker Museum Mount Lebanon">
Shaker Museum Mount Lebanon

Die Shaker Museum | Mount Lebanon, tans geleë in New Lebanon, is in 1950 deur John S. Williams, Sr. op sy plaas in Old Chatham in die Amerikaanse deelstaat New York gestig. 

Die huidige museum en navorsingsbiblioteek dek die geskiedenis van die Shakers, meer formeel bekend as die United Society of Believers in Christ's Second Appearing, 'n charismatiese Protestantse denominasie wat deur Ann Lee en haar volgelinge in 1774 in Amerika gestig is en daar 'n tiental utopiese nedersettings gevestig het. Die museum se versamelings van voorwerpe en boeke behandel die daaglikse lewe en kultuur van Shaker-gemeenskappe in 'n outentieke historiese omgewing.

Williams het vanaf die 1930's gereeld besoeke gebring aan destyds aktiewe Shaker-gemeenskappe om voorbeelde van hul kunswerke, nywerhede, huislike lewe en godsdienstige voorwerpe te koop en te versamel. Sy benadering was dié van van 'n antropoloog wat met sy werk die agteruitgang van 'n beskawing gedokumenteer het. Dikwels het Shakers hom aktief gesteun en versamelstukke aan hom geskenk.

Vandag word die Shaker Museum se versameling van voorwerpe en biblioteek met meer as 56 000 items as die omvattendste versameling oor die Shakers en as 'n primêre bron vir navorsing deur wetenskaplikes en kurators beskou. Sedert 1972 is die museum deur die Amerikaanse Vereniging van Museums ("American Association of Museums") geakkrediteer.

In 2004 het die museum die eienaar en bestuurder van die North Family-terrein in Mount Lebanon Shaker Village geword, met elf oorblywende Shaker-geboue op 30 akkers wat deel uitmaak van die "Mount Lebanon Shaker National Historic Landmark"-distrik. 'n Bykomende 61 akkers, die sogenaamde North Pastures-weivelde, is in 2014 aangekoop. Die historiese Shaker-nedersetting word deur die Shaker Museum ontwikkel om sy versamelings te huisves en programme vir die breë publiek aan te bied.



</doc>
<doc id="124725" url="https://af.wikipedia.org/wiki?curid=124725" title="Japanse nasionale sokkerspan">
Japanse nasionale sokkerspan

Die Japanse nasionale sokkerspan (Japannees: サッカー日本代表 "Sakkā Nippon Daihyō") is 'n span sokkerspelers wat Japan in internasionale wedstryde verteenwoordig, soos vir die Sokker-Wêreldbeker of die Asian Cup.

Die eerste wedstryd wat hulle gespeel het was op 9 Mei 1917 toe hulle met 0-5 teen China verloor het.


</doc>
<doc id="124728" url="https://af.wikipedia.org/wiki?curid=124728" title="Graafskap Ziegenhain">
Graafskap Ziegenhain

Die graafskap Ziegenhain was 'n gebied van die Heilige Romeinse Ryk van die Duitse Nasie wat deur die grawe van Ziegenhain regeer is.

Die grawe van Ziegenhain was nasate van die Gozmar-familie wat al in die 9de eeu opgeteken is en van die grawe van Reichenbach wat 'n sytak van die Gozmar-familie was wat in die 11de eeu gestig is. In die 12de verkry hulle 'n aaneengeslote gebied wat uit die voogdy oor die klooster van Fulda, allodiale besittings, ryksbesit en lene soos Mainz, Fulda en Hersfeld bestaan het. Dit het Neder-Hesse amper geheel van Opper-Hesse geskei.

Graaf Gottfried I het die burg Ziegenhain gebou, wat tans in 'n stadsdeel van Schwalmstadt geleë is en vanaf 1144 het hulle die naam “Grafen von Cigenhagen” aangeneem. Soms het hulle ook die naam "graaf von Wegebach" gebruik. Hierdie nedersetting wat ongeveer 1 km ten noorde van Ziegenhain lê, word in 1144 die eerste keer genoem en Gottfried I het daar gewoon. In 1308 word dit 'n “villa” genoem. In die 15de eeu word dit egter verlaat.

Die graafskap verloor in 1158 aansienlike gebiede toe Gozmar III von Ziegenhain se dogter Lukardis met Friedrich, die seun van landgraaf Ludwig II van Thüringen getroud het. Die Ludowinger-familie van Thüringen het op baie gebiede aanspraak gemaak, soos op Reichenbach, Wildungen, die burgte Keseberg en Staufenberg en Treysa en Zeigenhain self. Gozmar III se opvolger en broer Rudolf II het hom hierteen aanvanklik suksesvol verweer, maar die aansprake het voortgeduur.

Graaf Ludwig I het met die suster van die laaste graaf van Nidda Berthold I getroud en toe Berthold sonder erfgenaam gesterf het, het Ludwig in 1205 die graafskap Nidda aan die noordelike rand van die Wetterau geërf.

Rudolf II se kleinseuns Gottfried IV en Berthold II is egter in 1233 gedwing 'n ooreenkoms met landgraaf Konrad von Thüringen 'n verdrag te teken waarin hulle Reichenbach, Wildungen, die burg Hollende en die suidwestelike helfte van die voogdy Keseberg opgegee het.

Die broers Gottfried IV en Berthold I het saam die graafskap geregeer, maar toe is dit in 1258 tot 1330 verdeel. Gottfried IV se seun Ludwig II, en ná hom Engelbert I het Nidda en 'n klein deel van Ziegenhain geregeer. Berthold I se seun Gottfried V en ná hom sy seun Gottfried VI kry die grootste deel van Ziegenhain self.

Graaf Ludwig II het sy aansprake op die burg Hornberg in die dal van die Neckar in 1263 ten gunste van die biskop van Speyer opgegee. Die grootste deel van die voogdy-regte oor die klooster van Fulda word in 1279 aan die klooster self afgestaan. Neustadt ten ooste van Marburg word in 1294 aan die bisdom Mainz verloor.

Die twee dele van die graafskap word in 1330 herenig toe Gottfried VI se seun en opvolger Johann I die erfdogter van Engelbert I getroud het.
Johann I neem in 1331 deel aan 'n opstand van die burgers van Fulda teen die ab van die magtige klooster in 'n poging om weer grip hierop te kry. Hy verloor egter die slag en word gedwing 'n groot boete te betaal. Hy doen in 1344 vir 'n afkoopsom van 7100 pond Heller afstand van alle voogdy-regte wat hy nog oor die klooster kan opeis. Die ooreenkoms word in 1346 regsgeldig.

Die geografiese ligging van die graafskap tussen die twee belangrikste dele van die landgraafskap Hesse: Neder- en Opperhesse het baie konflikte veroorsaak. Hesse het sy gebied wil verenig ten koste van Ziegenhain.
Die hoogtepunt van hierdie stryd was die leidende rol wat graaf Gottfried VII in die "Sternerbund" gespeel het, 'n koalisie van grawe, burg-here en abdye wat teen Hesse gerig was. Die "Sternerbund" het egter van landgraaf Hermann II verloor.

Ziegenhain het in die bisdom Mainz sy sterkste bondgenoot in die stryd teen Hesse gevind. Mainz en Hesse het albei geprobeer die hegemonie oor noord- en midde-Hesse te verkry. Hierdie stryd het van die 13de tot ver in die 15de voortgeduur. Die beslissende slag kom op 23 Julie 1427 by Fritzlar en landgraaf Ludwig II van Hesse verslaan aartsbiskop Konrad III van Mainz. Hierna word graaf Johann II van Ziegenhain gedwing Hesse as sy leenheer te erken.

Die laaste graaf van Ziegenhain Johann II “die sterke” sterf in 1450 sonder opvolgers en dit lei tot 'n verbitterde dispuut oor die opvolging:

Albrecht se seuns Albrecht II en Kraft V von Hohenlohe-Weikersheim is aanvanklik suksesvol. Keiser Frederik III beleen hulle op 14 Mei 1450 met die rykslene van Ziegenhain en verhef hulle tot erflike grawe van die ryk.
Ludwig von Hessen negeer dit en beset die graafskap met sy leër. Die stryd gaan tot 1495 op die slagveld asook in die geregshof voort. Uiteindelik wen Hesse, hoewel hulle eers 9000 gulden aan Hohenlohe moet betaal. Hiermee word Ziegenhain, insluitend Nidda 'n deel van die landgraafskap Hesse. Die Hohenlohe behou die graaflike titel.




</doc>
<doc id="124729" url="https://af.wikipedia.org/wiki?curid=124729" title="Suid-Afrikaanse Lugmag-gedenkteken">
Suid-Afrikaanse Lugmag-gedenkteken

Die Suid-Afrikaanse Lugmag-gedenkteken herdenk almal wat hulle lewe in oorlogs- sowel as vredestyd in diens van die lugmag verloor het.

Hierdie monument is 'n 5 km suid van Pretoria, by , dus net suid van die Voortrekkermonument en Fort Schanskop. Dit lê op Bay’s Hill en bied 'n mooi uitsig oor die Lugmagbasis Swartkop.

Die hoë konstruksie bestaan uit drie vleuels wat op verskillende hoeke teenoormekaar staan en mekaar gedeeltelik oorvleuel. So skep dit die indruk van 'n vliegtuig. Dit staan op 'n driehoekige sterpatroon. Tussen die vleuels is 'n saal met ererolle en 'n senotaaf op 'n skarlakenrooi ster. Op die drie sye van die senotaaf staan onderskeidelik “Per adua ad astra”, “They shall mount up with wings as eagles” en “Vinniger as arende was hulle, sterker as leeus”. In een van die vleuels is 'n klein kapel en om die monument is 'n park met 'n amfiteater, gedenkstene en 'n gedenkmuur met nisse vir urne. Twee vlae wapper by die monument, naamlik die landsvlag en die vlag van die lugmag.

Die gedenkteken is op 1 September 1963 deur staatspresident C.R. Swart onthul.



</doc>
<doc id="124730" url="https://af.wikipedia.org/wiki?curid=124730" title="Klipperroete">
Klipperroete

Die Klipperroete was die tradisionele roete wat klipperskepe op hul vaarte tussen Europa en bestemmings in die Verre Ooste, Australië en Nieu-Seeland gevolg het. Die vaarroete is gebaseer op die ouer Nederlandse Brouwerroete wat skepe op hul vaart tussen die Kaap die Goeie Hoop en die Indonesiese eiland Java bevaar het.

Die Klipperroete het van wes na oos deur die Suidelike Oseaan geloop waar seilskepe voordeel kon trek uit sterk waaiende winde, die sogenaamde "Roaring Forties" tussen die 40ste en 50ste breedtegrade. Baie skepe het in die stormsterktewinde en onstuimige see op die tuiswaartse roete na Europa vergaan, veral as hulle Kaap Hoorn verby geseil het.

Nogtans was die Klipperroete tot in die laat 19de eeu die belangrikste handelsroete ter wêreld waarop goedere soos tee, wol en porselein saam met pos vervoer is. Indrukwekkende smal seilskepe met betreklik groot seiloppervlakte en weinig diepgang is deur skeepswerwe ontwerp om die uitdagings langs die roete die hoof te kan bied en die seereis in die kortste tyd te voltooi, soos die befaamde Britse teeklipper "Cutty Sark" wat in opdrag van die entrepreneur John Willis in die laat 1860's deur die Skotse werf "Scott and Linton " in Dumbarton gebou is. 

'n Aantal internasionale ontwikkelinge het in die 1840's 'n behoefte geskep om kompakte premiumprys-goedere en betalende passasiers vinnig na hul bestemmings te vervoer: die ontdekking van goud in Kalifornië in 1848 en Australië in 1851, die Verenigde Koninkryk se instemming om Amerikaanse handelsmaatskappye en rederye tot die winsgewende teehandel toe te laat, en die Krimoorlog tussen 1853 en 1856 waartydens verskeie seegebiede as oorlogsones omseil moes word.

Die ontwerpers van klippers kon, net soos kapteins en navigeerders, voordeel trek uit die gevorderde kennis van wêreldwye seestromings en windpatrone. Die vinnigste klipperskepe, soos die "Flying Cloud", kon die roete vanaf die Amerikaanse Noordooste na San Francisco, rondom Kaap Hoorn, in 89 dae voltooi - in teenstelling met gewone skepe se vaartyd van 200 dae. In die teenoorgestelde rigting het klippers vanaf Londen na Sydney, rondom die Kaap die Goeie Hoop, die seereis in honderd dae voltooi. Die" Cutty Sark" was die rekordhouer op dié roete met 72 dae.

As kommersiële seeroete het die Klipperroete met die koms van stoomskepe en die opening van die Suez- (in 1869) en Panamakanale (in 1914) in onbruik verval. As die vinnigste seilroete om die wêreld speel dit egter steeds 'n belangrike rol vir 'n verskeidenheid bekende wedvaarte soos die "Around Alone" en "Vendée Globe".


</doc>
<doc id="124732" url="https://af.wikipedia.org/wiki?curid=124732" title="Kommissie vir die bevordering en beskerming van die regte van kulturele, godsdienstige en taalkundige gemeenskappe">
Kommissie vir die bevordering en beskerming van die regte van kulturele, godsdienstige en taalkundige gemeenskappe

Die Kommissie vir die bevordering en beskerming van die regte van kulturele, godsdienstige en taalkundige gemeenskappe (KGT-Kommissie) is'n onafhanklike instelling uit hoofstuk 9 van die Suid-Afrikaanse Grondwet. Die kommissie kry sy mandaat uit die Grondwet van Suid-Afrika en die Wet vir die Kommissie vir die bevordering en beskerming van die regte van kulturele, godsdienstige en taalkundige gemeenskappe, wet 19 van 2002.

Die Kommissie se mandaat is om "die respek vir en die beskerming van die regte van kulturele, godsdienstige en linguistiese gemeenskappe te bevorder." Die kommissie se taak is ook om vrede, vriendskap, menslikheid, verdraagsaamheid, nasionale eenheid onder en binne kulturele, godsdienstige en taalgemeenskappe te ontwikkel op die grondslag van gelykheid, nie-diskriminasie en vrye assosiasie. Die kommissie moet ook pa staan vir die bevordering van genoegdoening van historiese erfenisse en onregverdige omstandighede en die erkenning van gemeenskapsrade.

Die visie van die KGT-kommissie is om ""n verenigde Suid-Afrikaanse nasie te skep, wat die kulturele, godsdienstige en taalkundige regte van al die diverse gemeenskappe beskerm. Sy missie is om die regte van kulturele, godsdienstige en taalkundige gemeenskappe te beskerm en te bevorder.

Op 2 April 2014 is die 12 nuwe kommissarisse van die KGT-kommissie ingesweer by die Konstitusionele Hof. Dit was 'n gevolg van hul benoeming deur President Jacob Zuma op grond van artikel 11(4) en 13(1) van die KGT-kommissie-wet van 2002. Die kommissarisse is benoem met ingang van 1 Maart 2014 vir 'n periode van 5 jaar. Die inougurasieseremonie is gelei deur Regter Edwin Cameron. Die twaalf nuwe lede van die KGT-kommissie is:





</doc>
<doc id="124733" url="https://af.wikipedia.org/wiki?curid=124733" title="Carel Boshoff IV">
Carel Boshoff IV

Carel Boshoff (IV), gebore in Pretoria, is 'n Suid-Afrikaanse politikus, Afrikaner, die seun van Carel Boshoff en 'n lid van die Vryheidsfront Plus. 

Boshoff het afgestudeer in die teologie, in filosofie en in geskiedenis. Hy het met sy proefskrif 'n doktorsgraad in geskiedenis verwerf. Sy proefskrif is later onder die titel "Afrikaners na [[Apartheid]"] gepubliseer.

In die vroeë 1990's het hy saam met sy pa, sy familie en sy kinders na [[Orania]] getrek om 'n [[Volkstaat]] met Afrikaner [[selfbeskikking]] op te rig in die konteks van die grondwetlike onderhandelinge in Kempton Park.

In [[1994]] het hy deelgeneem aan die stigting van die [[Vryheidsfront Plus|Vryheidsfront]] en is hy aangestel as 'n permanente lid van die [[Volkstaat]]raad. 

Hy is daarna verkies in die Orania Verteenwoordigende Raad en die Orania Dorpsraad en is aangestel as uitvoerende hoof van die Orania Beweging. Boshoff het 'n deurslaggewende rol gehad in die ontwikkeling van Orania se bestuur tot 'n ware munisipale raad. 

Aan die einde van [[2001]] is hy verkies tot die provinsiale raad van die [[Noord-Kaap]]. 

In Februarie [[2003]] is hy verkies tot die provinsiale leier van die Vryheidsfront in die Noord-Kaap.

In die verlede was Boshoff ook 'n [[joernalis]] by [[Beeld]], 'n aanbieder van die TV-program "Dwarsklap" op [[KykNET]], 'n lid van die Groep van 63, en die president van die "Afrikanervryheidstigting". 

Carel Boshoff IV is getroud met Anje Strik. Hulle woon in Orania.


[[Kategorie:Afrikaners]]
[[Kategorie:Suid-Afrikaanse politici]]
[[Kategorie:Orania]]
[[Kategorie:Lewende mense]]

</doc>
<doc id="124734" url="https://af.wikipedia.org/wiki?curid=124734" title="Klipper">
Klipper

'n Klipper was 'n baie vinnige seilskip wat teen die middel van die 19de eeu ontwikkel is om premiumprys-goedere en betalende passasiers op belangrike oorsese seeroetes soos die Klipperroete, meestal rondom Kaap Hoorn en Kaap die Goeie Hoop, te vervoer. Hulle is as lang en smal, byna seiljagagtige skepe ontwerp, met drie maste, 'n betreklik groot seiloppervlak en 'n raseil. Hul doelwit was om beperkte hoeveelhede vrag in die kortste moontlike tyd na hul bestemmings te vervoer.

Klippers is hoofsaaklik op Britse en Amerikaanse skeepswerwe ontwerp en gebou, alhoewel sommige van dié seilskepe ook op werwe in Frankryk, Brasilië, Nederland en elders ontstaan het. Klippers het op alle oseane gevaar, maar is veral ingespan op handelsroetes tussen die Verenigde Koninkryk en sy kolonies in die ooste, op transatlantiese handelsroetes, en op die roete tussen New York en San Francisco rondom Kaap Hoorn - 'n vaarroete wat veral tydens die Kaliforniese goudstormloop gewild was. In Nederland is klippers vanaf die 1850's gebou vir die teehandel en vervoer van passasiers na Java.

Die bloeitydperk van klippers het in 1843 begin met die stygende vraag na tee uit China wat in die kortste moontlike tyd afgelewer moes word. Die goudstormlope in Kalifornië (1848) en Australië (1851) het die behoefte aan die vinnige vervoer van delwerpassasiers laat ontstaan. Die ontwikkeling van stoomskepe, wat nie meer op sterk waaiende winde soos die Suidelike Halfrond se "Roaring Forties" tussen die 40ste en 50ste breedtegrade en gunstige seestrominge aangewese was nie, en die opening van die Suezkanaal in 1869 en die Panamakanaal in 1914 het klippers oorbodig gemaak.


</doc>
<doc id="124735" url="https://af.wikipedia.org/wiki?curid=124735" title="Departement van Kuns en Kultuur">
Departement van Kuns en Kultuur

Die Departement van Kuns en Kultuur is een van die departemente van die Suid-Afrikaanse regering. Dit bevorder, ondersteun, ontwikkel en beskerm kunste, kultuur en erfenis van Suid-Afrika. Die erfenisterreine, museums en monumente van die land word  ook deur hierdie departement bestuur. Die politieke hoof van die departement is die Minister van Kuns en Kultuur; sedert 2014 is dit Nathi Mthethwa.

In die nasionale begroting van 2010 het die departement het 'n toewysing van 2,406.7 miljoen rand gekry en het 461 werknemers gehad.




</doc>
<doc id="124737" url="https://af.wikipedia.org/wiki?curid=124737" title="Radio Orania">
Radio Orania

Radio Orania is 'n Suid-Afrikaanse gemeenskapsradiostasie in die Noord-Kaap. Die radiostasie bedien die gemeenskap van Orania, 'n dorp in die Noord-Kaap, hoewel ontvangs moontlik so ver as Hopetown strek.

Programme word uitgesaai in Afrikaans, vanaf 5 vm tot 10 nm. Programme bevat 40% musiek en 60% spraak.

Wanneer Radio Orania nie uitsaai nie, word Pretoria FM uitgesaai.

Die radiostasie het begin uitsaai op 12 April 2008, nadat sy voorganger "Radio Club 100" gesluit is deur OKOSA. Die stasie word net deur vrywilligers beman en tel meer as 50 bydraers.

Programme sluit voorlesings van Afrikaanse letterkundige werke soos Mikro se "Ruiter in die nag" in. 'n 13-jarige skolier van Orania Volkskool het in 2009 die plaaslike nuus gehaal, toe sy hoorspel oor die Slag van Majuba deur die stasie uitgesaai is.




</doc>
<doc id="124738" url="https://af.wikipedia.org/wiki?curid=124738" title="Naby-infrarooispektroskopie">
Naby-infrarooispektroskopie

Naby-infrarooispektroskopie (NIR) of (NIRS) is 'n analitiese meettegniek wat lig in die naby-infrarooi-gebied (0,75–1,4 µm) van die elekromagnetiese spektrum gebruik.

Die eerste pogings om hierdie straling te gebruik om monsters te ondersoek was in die 1960s. Aanvanklik het navorsers geprobeer om dit in transmissie te doen. Dit het egter vereis dat die monster tot 'n fyn poeier gemaal en met 'n stof soos koolstoftetrachloried gemeng word wat 'n vergelykbare brekingsindeks vir hierdie golflengtes besit. Sonder hierdie toevoeging is daar te veel verstrooiing.

Die aanwendings was egter hoofsaaklik gerig op monsters uit die landbou, soos sade of meel en is giftig en skadelik vir die gesondheid. Daarom het navorsers oorgegaan op die prinsipe van diffuse refleksie. 'n Cary 14-spektrofotometer wat in hierdie tyd baie vir sigbareligspektroskopie gebruik is, is omgebou met vier eenvoudige loodsulfied-detektore met 'n groot oppervlak wat die verstrooide naby-infrarooilig gemeet het. Die instrument het van 1000 tot 2600 nm kon skandeer.

Vog-, proteïen- en vetgehalte van oliesade het afsonderlik in net een meting bepaal kon word en dit het duidelik gemaak dat hierdie tegniek groot aanwendings kon hê.

Die energie van die fotone in hierdie gebied is groter as die energie wat vereis is om die meeste vibrasies van chemiese bindings te veroorsaak. Die vibrasie-energie lê gewoonlik in die mid-infrarooi-gedeelte en is die onderwerp van die infrarooispektroskopie. Absorpsies in die NIR is daarom gewoonlik "botone" van die IR-vibrasies wat na hoër energietoestand as die 2de vlak voer. Hierdie absorpsies is gewoonlik nie sterk nie. Uitsonderings word gevorm deur 'n stof soos water wat baie waterstofbinding het. Dit veroorsaak dat die O-H-vibrasies uiters anharmonies word en die gevolg hiervan is botone wat strek deur die gehele NIR-gebied tot in die sigbare deel van die spektrum. Vog is dus goed in die NIR te detekteer.


</doc>
<doc id="124739" url="https://af.wikipedia.org/wiki?curid=124739" title="Arcade Fire">
Arcade Fire

Arcade Fire is 'n Amerikaans-Kanadese indie-rockgroep uit Montreal, Quebec wat uit Win Butler en sy vrou Régine Chassagne, Win se jonger broer William Butler, Richard Perry, Tim Kingsbury en Jeremy Gara bestaan. Die groep se huidige line-up sluit tydens konserttoere ook die vroeëre kernlid Sarah Neufeld, Tiwill Duprate en Stuart D. Bogie in.


</doc>
<doc id="124741" url="https://af.wikipedia.org/wiki?curid=124741" title="Dawsoniet">
Dawsoniet

Dawsoniet is 'n mineraal met die formule .
Dit is 'n laetemperatuur-hidrotermale mineraal.
Aluminium het 'n oktaëdriese koördinasie van vier hidroksied-ione (op 1,86 A) en twee suurstofatome (op 1,95 A). Natrium het vier suurstomatome (op 2,47 A) en twee hidrosied-ione (op 2,39 A). Daar is taamlik kort afstande tussen die waterstofatome van hidroksied-ione en die suurstofatome van die plat driehoekige karbonaat-ione.


</doc>
<doc id="124742" url="https://af.wikipedia.org/wiki?curid=124742" title="Cardiff Blues">
Cardiff Blues

Cardiff Blues ( "Gleision Caerdydd"), is een van die vier professionele rugbyspanne van Wallis. Hulle ding mee in die Guiness Pro14, Europese Rugbykampioenebeker, Europese Rugbyuitdaagbeker en die Anglo-Walliese Beker. Cardiff Blues is verantwoordelik vir die ontwikkeling van rugby in Cardiff, Vale of Glamorgan, Rhondda Cynon Taf, Merthyr Tydfil en suid-Powys. In die streek van die Cardiff Blues is daar 75 geassosieerde klubs, insluitend die semiprofessionele Pontypridd RVK en die Cardiff RVK wat albei in die Walliese Premierskap speel.

Tot die aanvang van die 2003-’04-seisoen was Walliese rugby in ’n ligapiramiede gestruktureer met nege professionele klubs bo-aan. Die stelsel was soortgelyk aan die klubstelsels van die Engelse Premierskap en die Franse Top 14. Ten tyde van die 2002-’03-seisoen was dit egter duidelik dat Wallis om finansiële redes nie ondersteuning aan nege professionele spanne kon bied nie.

Die destydse HUB van die Walliese Rugbyunie (WRU), David Moffett, het begin met ’n proses om die bestaande nege clubs in streekspanne te verdeel.

’n Ooreenkoms is bereik waarvolgens Cardiff RVK toegelaat sou word om ’n “alleenstaande” klub te vorn, wat behels dat hulle met geen van die ander agt professionele klubs saam hoef te smelt nie. Cardiff RVK is gevolglik ’n nuwe naam gegee (Cardiff Blues) tydens ’n geleentheid op 6 Junie 2003.

Tydens die bekendstelling van die Cardiff Blues-handelsmerk in Junie 2003 het Robert Norster, Hoof- Uitvoerende Beampte gesê “baie moeite is gedoen om te verseker dat die afgelope 127 jaar van klubtradisies behoue bly. Ons is verheug deur die wyse waarop hierdie aspekte gerespekteer en behou is binne die nuwe moderne handelsmerk.” Hierdie noue verhouding met Cardiff RVK het veroorsaak dat lede en ondersteuners van ander klubs, veral Pontypridd dit afgekeur het.

Daar was telke male pogings om die klub te kry om die “Cardiff”-deel uit die naam te verwyder, om so hul bande met die ou Cardiff RVK te verbreek en weg te beweeg van dei tradisionele blou drag wat deur CRVK gedra is. Voorstanders van hierdie idee het na die Superrugbytoernooi verwys waar spanne soos die Cheetahs en Crusaders nie ’n geografiese aanduider in hul name het nie. Hierdie pogings het toegeneem toe die Celtic Warriors streekspan in 2004 ontbind is en die ou teenstanders Pontypridd in die opvangsgebied van die Cardiff Blues beland het. Daar was egter uit klubgeledere noemenswaardige teenkanting teen so ’n voorstel aangesien die Cardiff-klub teen ’n koste van £1 000 000 aleenstaandestatus verkry het en in die lig dat die handelsnaamverandering in 2003 plaasgevind het (geen ander klub of maatskappy was betrokke by Cardiff RVK Bpk. nie).

Met die ontstaan van die Cardiff Blues het hulle kleure ooreengestem met die tradisionele kleure van Cardiff RVK, naamlik Cambridge-blou en swart. Vir die tweede seisoen is ’n variasie van hierdie kleure gebruik met wit wat gebruik is as alternatiewe drag in die geval van ’n ooreentemming van kleure met die opponente.

In 2006 het Cardiff Blues hul tuisdrag verander en het hulle weg beweeg van die swart naas die blou; dit is geïnterpreteer as ’n skuif weg van die ou identiteit van Cardiff RVK.

Die Cardiff Blues het sedert hul ontstaan in 2003 hul tuiswedstryde op Cardiff Arms Park gespeel, met ’n aantal hoëprofielwedstryde, soos 2008-’09 se Heinekenbekerhalfeindstryd teen Leicester Tigers, wat op die naburige Millennium-stadion gespeel is.

Aan die begin van die 2009-’10-seisoen het die span hul tuiswedstryde na die nuwe Cardiff City-stadion geskuif met ’n vriendskaplike wedstryd teen Leicester as eerste op die nuwe tuisveld, waar ’n skare van 16 000 gekyk het hoe die Cardiff Blues met 5–14 verloor het. Cardiff Blues het jaarliks £350 000 aan huur vir die gebruik van die stadion betaal, plus ’n soortgelyke bedrag aan diensfooie en hulle het die koste vir elke wedstryddag ook gedra. Hierdie koste is later as onvolhoubaar beskryf.

In die 2011-’12-seisoen het finansiële druk en toeskouerontevredenheid daartoe gelei dat sommige wedstryde na die Arms Park geskuif is. Die wedstryde op 10 en 17 Februarie 2012 teen onderskeidelik Connacht en Ulster is uitverkoop en dit het geblyk dat toeskouers die Arms Park verkies.

Op 8 Mei 2012 is aangekondig dat die huurooreenkoms van 20 jaar tussen Cardiff City VK en die Cardiff Blues verbreek is deur wedersydse toestemming. Van die 2012-’13-seisoen af het tuiswedstryde weer op die Arms Park plaasgevind.

Cardiff Blues se span vir die 2017-’18-seisoen:



</doc>
<doc id="124743" url="https://af.wikipedia.org/wiki?curid=124743" title="Dwergneushoringvoël">
Dwergneushoringvoël

Die Dwergneushoringvoël ("Lophoceros camurus") is 'n neushoringvoëlspesie in die Bucerotidae-familie.
Dit word verspreid in sentraal-Afrika aangetref in Angola, Benin, Kameroen, Sentraal Afrikaanse Republiek, Republiek van die Kongo, Demokratiese Republiek van die Kongo, Ivoorkus, Ekwatoriaal-Guinee, Gaboen, Ghana, Guinee, Liberië, Nigerië, Sierra Leone, Suid-Soedan en Uganda.



</doc>
<doc id="124745" url="https://af.wikipedia.org/wiki?curid=124745" title="Von der Deckense neushoringvoël">
Von der Deckense neushoringvoël

Von der Deckense neushoringvoël ("Tockus deckeni") is 'n neushoringvoëlspesie wat in Oos-Afrika voorkom. Die naam is 'n eerbetoon aan die Duitse ontdekkingsreisiger Karl Klaus von der Decken (1833-1865), wat die voël ontdek het tydens sy ekspedisie op die berg Kilimanjaro.

Von der Deckense neushoringvoël word 43-51 cm lank. Dit het 'n wit bors met egalige swart vlerke, dus sonder stippels of strepe. Die mannetjie het 'n helderrooi snawel met 'n ivoorkleurige uiteinde, terwyl die wyfie se snawel swart is.

Von der Deckense neushoringvoël kom voor in 'n aantal lande in Oos-Afrika, by name Ethiopië, Somalië en sentraal-Tanzania. Dit is ook 'n tipiese soort van die droë gebiede van Kenia. Sy leefgebied bestaan uit droë struikgewas, oop bosgebiede met acacias en rivierbegeleidende bos. Sy roep, 'n aanhoudende "wot, wot...", is karakteristiek. 

Hierdie voël verskyn as "nie bedreig" op die IUBN-rooilys.



</doc>
<doc id="124747" url="https://af.wikipedia.org/wiki?curid=124747" title="Oostelike geelbekneushoringvoël">
Oostelike geelbekneushoringvoël

Die Oostelike geelbekneushoringvoël ("Tockus flavirostris"), is 'n neushoringvoëlspesie in die Bucerotidae-familie wat in Oos-Afrika voorkom. Dit word aangetref in Djibouti, Eritrea, Ethiopië, Kenia, Somalië, Suid-Soedan, Tanzanië en Uganda. Dit lyk soortgelyk aan die Suidelike geelbekneushoringvoël, maar het swartkleurige vel rondom die oë, nie pienkerig nie.

Hierdie voël verskyn as "nie bedreig" op die IUBN-rooilys.



</doc>
<doc id="124748" url="https://af.wikipedia.org/wiki?curid=124748" title="Nasionale Aksie">
Nasionale Aksie

Die Nasionale Aksie (Engels: National Action) was 'n kortstondige Suid-Afrikaanse politieke party. Die party is gestig deur Cassie Aucamp toe hy die Afrikaner-Eenheidsbeweging (AEB) in die 2003 verlaat het. Die AEB, saam met ander Afrikaner partye, het op die punt gestaan saam te smelt met die Vryheidsfront, om so gesamentlik deel te neem aan die 2004-verkiesing. Die Nasionale Aksie, wat volgens homself Afrikaner-belange sou ondersteun, het 'n aparte party gebly. 

Die party het meegeding in die 2004-verkiesing, maar het geen setels in die Nasionale Vergadering van Suid-Afrika of enige van die provinsiale wetgewers gewen nie. Die party het 15,804 stemme gekry. Dit was 0,1% van die totale aantal stemme. 

Die party het nie deelgeneem aan die algemene verkiesings in 2009 nie.



</doc>
<doc id="124750" url="https://af.wikipedia.org/wiki?curid=124750" title="Ubuntu Party">
Ubuntu Party

Die Ubuntu Party is 'n Suid-Afrikaanse politieke party wat gestig is deur die skrywer en liedjieskrywer Michael Tellinger. Die party is gebaseer op die beginsels van Ubuntu. Die party het homself ten doel gestel werkloosheid heeltemal uit te wis deur die Suid-Afrikaanse Reserwebank te sluit en dit te vervang dit met 'n Volksbank wat rente-vrye lenings sal verstrek en die bou van massiewe openbare werke sal finansier. Ook wil die party elektrisiteit van Eskom gratis maak. Volgens die party is dit onregverdig om te betaal vir elektrisiteit. Aangesien die staat Eskom besit, word dit volgens die Ubuntu Party deur die mense van Suid-Afrika besit. Hulle is ook van plan geheel ontslae te raak van die owerheidsdienste.

Die party het op nasionale vlak deelgeneem aan die algemene verkiesing van 2014. Die tweede op die lys van kandidate was Stephen Goodson, wat ook die leier is van die Afskaffing van Inkomstebelasting en -Rente Party en 'n voormalige direkteur van die Suid-Afrikaanse Reserwe Bank is. Goodson is omstrede vir sy Holocaust-ontkenning.


</doc>
<doc id="124751" url="https://af.wikipedia.org/wiki?curid=124751" title="Berryiet">
Berryiet

Berryiet is 'n mineraal met die formule Pb(Ag,Cu)BiS. Dit kom voor as grys tot blougrys monokliniese prismas. Dit is ondeursigtig en het 'n metaalglans. Dit het 'n Mohs-hardheid van 3,5 en 'n relatiewe digtheid van 6.7. Dit is die eerste keer in 1965 geïdentifiseer deur die gebruik van X-straaldiffraksie deur die mineraloog Leonard Gascoigne Berry (1914–1982). Dit word in die Park- en San Juan provinsies in Colorado gevind. Dit kom voor in sulfieddraende kwartsare in Colorado en met siderietryke krioliet in Ivigtut, Groenland.




</doc>
<doc id="124752" url="https://af.wikipedia.org/wiki?curid=124752" title="Nsutiet">
Nsutiet

Die mineraal nsutiet is 'n mangaanoksied met 'n chemiese formule: (MnMnO(OH) waar x = 0.06-0.07).
Dit word in die meeste groot mangaanafsettings aangetref en is die eerste keer in Nsuta, Ghana, ontdek. Sedertdien is dit wêreldwyd gevind. Nsutiet is 'n dowwe mineraal met 'n hardheid van 6,5-8,5 en 'n gemiddelde relatiewe digtheid van 4,45. Nustiet word gebruik as 'n katode in sink-koolstof batterye, maar sintetiese mangaanoksied is geleidelik besig om dit te vervang.



</doc>
<doc id="124753" url="https://af.wikipedia.org/wiki?curid=124753" title="Orania (dokumentêr)">
Orania (dokumentêr)

Orania is'n 2012 Duitse dokumentêr geskryf en geregisseer deur Tobias Lindner. Die film bied 'n insig in die sosiale omstandighede in die Afrikaner-dorp Orania in die Noord-Kaap. Die film ondersoek kulturele identiteit en die lyn tussen selfbeskikking en diskriminasie. Op 12 April 2012 is die lokprent vrygestel. Die rolprent het sy bekendstelling op 28 September 2012 by die Raindance Film Festival in Londen beleef. Daar het die dokumentêr meegeding in die kategorie "Beste Dokumentêr".

In die dorpie Orania vorm 800 Afrikaners 'n onafhanklike gemeenskap. Hul dorp is private eiendom (gekoop in 1990) en hulle leef onafhanklik van multikulturele Suid-Afrika. Die afskaffing van apartheid, die verhoging van misdaadvlakke, werkloosheid en sosiale druk het gelei tot 'n klein migrasiegolf na die dorp. In Orania fokus die inwoners op die behoud van hul gedeelde kultuur. Die inwoners bly in die dorp vanweë hul kulturele ideale of vir die dorp se veiligheid en geleenthede, en ander bly uit desperaatheid.


</doc>
<doc id="124755" url="https://af.wikipedia.org/wiki?curid=124755" title="Nissoniet">
Nissoniet

Nissoniet is 'n baie skaars koperfosfaatmineraal met 'n chemiese formule van CuMg(PO)(OH)·5HO. Dit kristalliseer in die monokliniese kristalstelsel, tipies as korste, tabellêre kristalle en diamantvormige kristalle. Die kleur is blougroen, en het 'n ligte groen streep, 'n Mohs hardheid van 2,5 en 'n relatiewe digtheid van 2.73. Kliewing is {100} (duidelik). Nissoniet is in 1966 ontdek en is vernoem na William H. Nisson (1912–1965). Dit is afkomstig van die Llanada kopermyn, naby Llanada, San Benito Co, Kalifornië.




</doc>
<doc id="124756" url="https://af.wikipedia.org/wiki?curid=124756" title="Fabianiet">
Fabianiet

Fabianiet is 'n boraatmineraal met die chemiese formule CaBO(OH). Dit is kleurloos met 'n wit streep, en die kristalle is monoklinies prismaties. Dit is deursigtig en fluoreserend, met 'n glasagtige glans. Dit is nie radioaktief nie. Fabianiet het 'n hardheid van 6 op die Mohs-skaal, en is vernoem na Hans-Joachim Fabian, 'n Duitse geoloog.




</doc>
<doc id="124757" url="https://af.wikipedia.org/wiki?curid=124757" title="Ottreliet">
Ottreliet

Ottreliet is 'n tipe chloritoïed. Die empiriese formule is (Mn,Fe,Mg)AlSiO(OH).
Dit is 'n neso-silikaat, (vanaf die Grieks νῆσος nēsos, eiland), is waar geïsoleerde -tetraëdra deur interstituele katione verbind word. Met ander woorde, die tetraëdra is glad nie direk aan mekaar verbind nie, maar al vier bene van die −tetraëder word deur middel van katione met ander [SiO4]4− tetraëdra verbind.



</doc>
<doc id="124758" url="https://af.wikipedia.org/wiki?curid=124758" title="Andreas Kaplan">
Andreas Kaplan

Andreas Kaplan (gebore 5 Oktober 1977) is rektor by "ESCP Europe Business School" in Berlyn. Voorheen het hy opgetree as die skool se Dekaan vir Akademiese Sake en voor dit was hy die Direkteur van Handelsmerk en Kommunikasie, beide as deel van ESCP Europe se uitvoerende komitee. Kaplan is Professor van Bemarking en het gespesialiseer op die gebiede van sosiale media, virale bemarking en die digitale wêreld in die algemeen.

Kaplan is gebore op 5 Oktober 1977 en het grootgeword in München, Duitsland. Sy moeder is Anneliese Kaplan (kleremaakster) en sy vader Vincenc Kaplan (slotmaker).
Professor Kaplan het 'n meestersgraad in Publieke Administrasie van die École Nationale d'Administration (ENA), 'n MSc van ESCP Europe en 'n BSc van die Ludwig Maximilian Universiteit in Munich. Hy het sy Habilitasie voltooi by die Sorbonne en sy Ph.D. by die Universiteit van Cologne in samewerking met HEC Parys. Kaplan was besoekende Ph.D. by INSEAD en het deelgeneem aan die Internasionale Onderswysersprogram by die Kellogg School of Management, Noordwes-Universiteit.
Voordat hy aangesluit het by ESCP Europe, het Kaplan sy loopbaan begin as bemarkingsprofessor by die ESSEC Business School and Sciences Po Paris.
By uitstek geïnteresseerd in die toekoms van bestuursopleiding in Europa en die algemene besigheidskool landskap, het Kaplan verder artikels geskryf wat die Europese bestuur sowel as hoër onderwys en hul toekomstige evolusie behandel, vernaamlik met die digitalisering van die sektor weens die koms van Gratis Oop Aanlynkursusse (MOOCs) en Kort Privaat Aanlynkursusse (SPOCs). Deur Europa te definieer dat dit “maksimum kulturele diversiteit hou op minimale geografiese afstande“, is Kaplan 'n sterk voorstander van kruiskulturele bestuursopvoeding.

Kaplan se navorsing handel hoofsaaklik oor die analise en dekodering van die digitale sfeer. Met meer as 20 000 aanhalings op Google Scholar, is Professor Kaplan getel onder die Top 50 Besigheids- en Bestuursouteurs in die wêreld volgens John Wiley & Sons. Kaplan het die jaarlikse Beste Artikel-toekenning ontvang van Business Horizons, geborg deur Elsevier, vir sy 2012 artikel "As jy iets liefhet, laat dit beweeg: Mobiele bemarking en mobiele sosiale media 4x4 (If you love something, let it go mobile: Mobile marketing and mobile social media 4x4)".
Vernaamlik sy 2010 artikel "Gebruikers van die wêreld, verenig! Die uitdagings en geleenthede van sosiale media (Users of the world, unite! The challenges and opportunities of social media)", gepubliseer in Business Horizons, word wyd aangehaal (meer as 15 000 keer op Google Scholar, meer as 5000 keer in Scopus en meer as 500 keer in Business Source Premier) en bekend in die veld. Hierdie kreatiewe artikel "Gebruikers van die Wêreld, Verenig! (Users of the World, Unite!)" het herhaaldelik die eerste plek behaal in Science Direct se jaarlikse lys van die 25 publikasies wat die meeste afgelaai is regoor al 24 kernvakke wat in Science Direct gedek word, dit wissel van Bestuur tot Ingenieurswese, Sielkunde, of Neurowetenskap en is dus meer dikwels afgelaai as enige ander van die ongeveer 13.4 miljoen dokumente in die versameling.
Meer onlangse navorsing handel oor die invloed van die digitale sfeer op hoër onderwys, soos die koms van Gratis Oop Aanlynkursusse (MOOCs) en Kort Privaat Aanlynkursusse (SPOCs), asook die toekoms van hoër onderwys oor die algemeen en vernaamlik besigheidskole.



</doc>
<doc id="124759" url="https://af.wikipedia.org/wiki?curid=124759" title="Suid-Afrikaanse Buro vir Rasse-aangeleenthede">
Suid-Afrikaanse Buro vir Rasse-aangeleenthede

Die Suid-Afrikaanse Buro vir Rasse-aangeleenthede (Engels: "South African Bureau of Racial Affairs"), kortweg SABRA, was 'n Afrikaanse Suid-Afrikaanse dinkskrum wat die apartheidswetgewing van die Nasionale Party bestudeer het vanuit die vryheid- en onafhanklikheidsstrewe onder Afrikaners. SABRA het 'n sleutelrol gespeel in die ontwikkeling van apartheid, maar was ook 'n van die eerste invloedryke Afrikaner-organisasies wat gedink het dat die apartheidsbeleid nie langer uitvoerbaar was. Vanaf begin jare 80 het SABRA vir die behoud van Afrikaner selfbeskikking gepleit. Dit moes bereik word met die stigting van 'n Volkstaat en die afskaffing van apartheid.

SABRA het in 2002 met die Afrikaner Vryheidstigting en die Afrikaner Volkswag saamgesmelt en het as die "Vereniging vir Ekonomie, Politiek, Omgewing en Geskiedenis" (EPOG) 'n filiaal van die Orania Beweging geword.

Al vanaf die begin in 1948 was SABRA baie invloedryk in regeringskringe. Later sou 'n breuk plaasvind tussen die regering en SABRA. Dit het veral gebeur op basis van die SABRA se ondersoeke en die bybehorende publikasies. Tydens SABRA se bestaan is 'n vaste roete ontwikkel, waarin voorstelle van SABRA dikwels as regeringsbeleid geëindig het. SABRA het gewoonlik begin met navorsing, waarna die resultate is goedgekeur deur SABRA se akademiese lede. Vervolgens is die voorstelle bespreek in die geheime Afrikaner-Broederbond. Belangrike Afrikaners uit alle sektore van die samelewing (onderwys, ekonomie, weermag, regering, ens.) was deel van die Afrikaner-Broederbond. Nadat voorstelle in die Broederbond bespreek is, is 'n weergawe van dié voorstelle deur die parlement geloods.

SABRA het in sy bestaan drie groot voorstelle gedoen en uiteindelik is ál drie onderwerpe geëindig as formele regeringsbeleid. Dié voorstelle was:
Die Suid-Afrikaanse Buro vir Rasse-aangeleenthede is in September 1948 op inisiatief van die Afrikaner Broederbond gestig deur 'n aantal akademici van die Universiteit Stellenbosch. SABRA was 'n 'n onafhanklike organisasie sonder winsbejag. Die SABRA se oprigting was 'n direkte antwoord op die bestaan van die Engelse South African Institute for Race Relations. Die lede van SABRA was veral akademici en andere intellektueles uit Afrikaner-samelewing. Onder die medestigters van SABRA is bekende akademici en politici van die tyd soos W.W.M. Eiselen, G.B.A. Gerdener, Daan de Wet Nel en Nic Olivier. Die doel van SABRA was om voorstelle te ontwikkel waarmee die destydse reservate vir swart Suid-Afrikane as tuislande ontwikkel kon word om daarmee die lewensomstandighede van swart Suid-Afrikane in dié reservate te verbeter.

In die beginjare was SABRA voorstander van die behoud van die kleurlingverteenwoordiging in die blanke parlement en van die verleen van bepaal regte aan swart mense in die stede. SABRA het onder sy eerste direkteure 'n verligte karakter gehad, onder meer onder die voorsitterskap van Hendrik Thom.

Die voorstel om die swart stedelike bevolking enige politieke regte te gee, het ontstaan as antwoord op ontwikkelings in die jare 40. Swart Suid-Afrikaners het hulself destyds verenig in vakbonde en daarmee groot ekonomiese en politieke invloed gekry - wat in die oë van SABRA die welvaart en die voortbestaan van blanke Suid-Afrikaners bedreig het. Met sy voorstel om enige politieke regte aan die swart stedelike bevolking te gee, het gehoop SABRA dat dié swart stedelinge hul ekonomiese invloed nie sou aanwend om politieke wense af te dwing nie. Om dié magsposisie op die langtermyn te behou, het SABRA voorgestel om die Suid-Afrikaanse samelewing op te deel op allerlei gebiede, met name langs ekonomiese, politieke, territoriale, sosiale, kulturele en opvoedkundige lyne.

SABRA het goeie informele kontakte met die Broederbond en die Nederduitse Gereformeerde Kerk gehad. Die doel van SABRA was om die apartheidsbeleid te voorsien van wetenskaplike gronde. SABRA het in die 1950s met hul voorstelle groot invloed op die politieke ontwikkelings in Suid-Afrika gehad. So was belangrike lede van SABRA verteenwoordig in die Kommissie-Tomlinson, wat die ontwikkeling van tuislande binne die Unie van Suid-Afrika aanbeveel het. In 1957 het SABRA verklaar dat hulle die Afrikaner volk as 'n 'inheemse blank nasie' beskou het wat saam met die nie-blank bevolking 'n manier sou vind om saam in die 'gemeenskaplike vaderland' te leef.

Vanaf 1958, nadat Hendrik Verwoerd tot premier van Suid-Afrika gekies is, was die invloed van SABRA die grootste.. Tydens die jaarlikse konferensie van 1958 het aanhangers van Hendrik Verwoerd die oorhand binne SABRA verkry. Daar het 10 tematiese studies op die program gestaan om  bespreek te word. Die lede het onder meer die gaping tussen die aanbevelings van die Kommissie-Tomlinson enersyds en die implementering van die apartheidsbeleid deur die regering andersyds bespreek. Die konferensie is afgeslote met die aanbeveling dat 'n aansienlike deel van die staatsbegroting bestee moes word aan die ontwikkeling word van nie-blanke gebiede en nedersettings. Ook moes voor die einde van die jaar 'n byeenkoms met verteenwoordigers van die swart bevolking gereël word. Weens interne twispunte sou dié byeenkoms pas 'n jaar later, in 1959, plaasvind.

Met die aanbeveling om die staatsbegroting te gebruik vir die ontwikkeling van swart gebiede, was die basis gelê vir die latere reël dat swart Suid-Afrikane (as nie-burgers) geen persoonlike belasting in Suid-Afrika hoef te betaal nie. Slegs blanke belastingbetalers sou vir die implementering van apartheid betaal.

Vanaf 1958 het SABRA 'n nuwe sentrale taak gekry. SABRA studies na die toekomstige apartheidsbeleid uitvoer. In die voorstelle moes die "aparte ontwikkeling" van die verskillende etniese bevolkingsgroepe tot uiting kom.

In 1960 het SABRA-voorsitter Geyer op 'n kongres in Pretoria gewaarsku dat ontwikkelings in Afrika so gou verander dat Suid-Afrika nog maar 10 jaar die tyd had om die verhoudings tussen die verskillende bevolkingsgroepe te verander: "Ons moet by die vorming van ekonomies lewensvatbare Bantoestans sneller skakel, ten minste gou genoeg, om die ontwikkelingspatroon sigbaar te maak en dit moet in elk geval vinniger as ons tot nou toe gedoen het."

In die jare 70, onder leiding van Carel Boshoff, het SABRA hom meer krities teen die uitvoering van die apartheidsbeleid uitgespreek. Volgens SABRA is apartheidsbeleid nie goed uitgevoer nie, soos SABRA voorgestel het. SABRA was van mening dat daar voldoende moontlikhede vir ekonomiese ontwikkeling aan die tuislande gebied moes word, byvoorbeeld deur gebiede van ekonomiese waarde (soos dele van die Witwatersrand of vrugbare landbougebiede) aan die tuislande af te staan. Die regering het dit onder druk van groot besighede geweier. SABRA het daarop die tuislandebeleid van die NP-regering afgeskryf. Vanaf 1981 was SABRA se mening dat die apartheidstelsel onhoudbaar geword het.

In 1983 het die Suid-Afrikaanse regering 'n grondwetshersiening aangekondig. Volgens die NP-regering was apartheid "voltooi" en dit moes ook in die grondwet weerspieël word. Waar Swart Suid-Afrikaners nie langer burgers van Suid-Afrika was nie maar paspoorte had van hul eie tuislande gekry het, moes blankes, kleurlinge en Indiërs gelyke maar geskeie regte in Suid-Afrika kry. So het elk van dié drie bevolkingsgroepe sy eie kamer in die parlement gekry. SABRA is versoek om dié voorgestelde beleid te ondersoek en sy bevindings aan Staatspresident P.W. Botha te rapporteer. Die eerste bevindings van SABRA was baie krities, waarna die bevindings ter goedkeuring aan SABRA-akademici gestuur is. Hoewel nog geheim, het SABRA se bevindings enkele dae later in die Sondagskoerant Rapport verskyn, sonder dat die akademici SABRA se bevindings ontvang het.

Een van die belangrikste bevindings van SABRA in 1983 was dat die nuwe grondwet (1) die selfbeskikkingsreg vir Afrikaners, Kleurlinge en Asiate in Suid-Afrika ontken het, (2) 'n tipe "onhoudbare integrasie" tussen dié drie groepe voorgestel het en (3) blanke oorheersing van Kleurlinge en Asiate bevestig het, deurdat 'n blanke minderheid 'n meerderheid aan setels in die parlement mog vul.

Hierdie bevindings het gelei tot die skeiding tussen die Afrikaner Broederbond en die Nasionale Party enersyds en SABRA andersyds. So het blanke en swart owerhede hul finansiële steun aan SABRA ingetrek en daarna ook baie private finansiers. So het die Departement van Onderwys onder leiding van ou-SABRA-voorsitter Gerrit Viljoen al R70 000 onttrek. 'n Uitsondering op die onttrekkings was die mynbesigheid Gencor (tans BHP Billiton). Ook moes Carel Boshoff sy voorsitterskap van die Afrikaner Broederbond neerlê. Befondsing van SABRA is daarna weens politieke redes oorgeneem deur die Konserwatiewe Party, wat daarmee geprobeer het die Nasionale Party verder uiteen te dryf. Hierdie befondsing het egter nie beteken dat SABRA die politieke lyn van die Konserwatiewe Party onderbou het. Dit sou nog tot 1993 vat voordat die Konserwatiewe Party ('n andere weergawe van) die volkstaatkonsep van SABRA sou steun.

Onder leiding van Carel Boshoff het SABRA die uitgangspunt ontwikkel dat die selfbeskikkingsreg van Afrikaners en selfbestuur nie vol te hou was op die manier waarop die NP-regering dit (met apartheid) geprobeer het. In die oë van SABRA was swart meerderheidsregering onvermydelik en bowendien het SABRA die deur die regering gevoerde apartheidsbeleid moreel onregverdig gevind:Vanaf die begin van die 1980s het SABRA nie langer die blanke samelewing in sy ondersoeke sentraal gestel nie, maar Afrikaners as kulturele minderheid. 'n Andere belangrike nuwe aanname van SABRA was dat selfbeskikking, demokrasie en menseregte geen teenstrydige idees was nie. Dit het veroorsaak dat SABRA die apartheidsbeleid kon los as enigste oplossing om die selfbeskikkingsreg en selfbestuur van Afrikaners te behoud:Die plan vir 'n Volkstaat, wat 'n tuisland vir Afrikaners (in plaas van vir Swart Afrikaners) moes wees, het al sedert 1966 by SABRA rondgegaan, maar was nooit volledig uitgewerk nie. Na 1983 is dié konsep wel uitgewerk, onder meer deur SABRA-navorser Chris Jooste. Die plan van SABRA vir 'n Volkstaat het die gebiede van die oorspronklike Boerenrepublieken in die Transvaal en die Oranje-Vrystaat uitgesluit. Dié gebiede het die ekonomiese hartland van Suid-Afrika met baie natuurlike hulpbronne omvat. In plaas daarvan het SABRA op 'n ekonomies onderontwikkelde gebied in die Noordwest-Kaap gefokus wat 'n halfwoestyn is. Dié woestynstaat sou as gevolg van sy onherbergsaamheid nie gevrees of verlang word deur die Suid-Afrikaanse regering. Selfs voorstanders van die idee het erken dat hierdie model beduidende ekonomiese offers van Afrikaners, wat na die volkstaat sou skuif, sou vra. Dié model is op die beginsel van eie arbeid gebaseer, wat vereis dat al die werk in die volkstaat deur sy eie burgers gedoen word, insluitend die ploeg van velde, vullisverwydering en tuinmaak: werk wat in die res van Suid-Afrika gewoonlik nie deur Afrikaners gedoen word nie.

Volgens SABRA kan Afrikaners net die meerderheid in 'n gebied wees as Afrikaners hul eie arbeid gaan doen (en dus stop met die uitbuiting van swart Suid-Afrikaners as goedkoop arbeiders). Met so'n meerderheid sou Afrikaners op demokratiese wyse in staat wees om beheer oor hul eie instellings te hê, en dus de facto 'n sekere mate van selfbestuur te kry.

'n Eerste poging om 'n Volkstaat te stig, het in die 1980s plaasgevind in Morgenzon, maar dit het misluk. 'n Groep Afrikaners onder leiding van Carel Boshoff het daarop in 1991 die dorp Orania in die Noord-Kaap gekoop om die idees van SABRA uit te voer. Die kantoor van SABRA is in 1994 na Orania verhuis.

SABRA het aan die einde van apartheid slegs 'n klein rol in die Suid-Afrikaanse politiek gespeel, omdat die Nasionale Party en die Konserwatiewe Party die idees van SABRA afgewys het. Nietemin het die SABRA via die Afrikaner Volksfront amper en via die Vrijheidsfront wel daarin geslaag om tot 'n akkoord te kom met die African National Congress om na die Suid-Afrikaanse algemene verkiesing van 1994 'n staatsorgaan in te stel wat 'n Volkstaat sou ondersoek: die Volkstaatraad. Dié Akkoord oor Afrikaner-selfbeskikking is op 23 April 1994 gesluit.

Verskeie SABRA-lede het uiteindelik sitting in die Volkstaatraad gehad. Nadat in 1999 die eindverslag van die Volkstaatraad met moontlikhede vir 'n Afrikaner Volkstaat aan die Suid-Afrikaanse regering uitgebring is, is die Volkstaatraad opgehef. Hiermee gekom 'n einde aan die staatkundige bydraes van SABRA.

SABRA se publikasies het drie gereëlde publikasies en talle insidentele publikasies omvat:


In 2002 het SABRA die navorsingsafdeling van die nuut gestigte Orania Beweging geword, waarin ook die Afrikaner Volkswag en die Afrikaner Vryheidstigting (Avstig) saamgesmelt het. Eenmaal deel van die Orania Beweging geword die Suid-Afrikaanse Buro vir Rasse-aangeleenthede hernoem as die Vereniging vir Ekonomie, Politiek, Omgewing en Geskiedenis (EPOG). EPOG bewaar ál argiewe van SABRA, die Afrikaner Volkswag, Avstig en verskeie andere Afrikaner organisasies. EPOG het daarvoor onder meer 'n argivaris in diens. In 2009 geword eksterne aktiwiteite, soos navorsing en publikasies, hervat. So publiseer EPOG vier keer per jaar die filosofiese tydskrif "Rede". Ook versorg EPOG nou twee keer per week 'n radioprogram op Radio Orania.






</doc>
<doc id="124760" url="https://af.wikipedia.org/wiki?curid=124760" title="Knebeliet">
Knebeliet

Knebeliet is 'n neso-silikaatmineraal, 'n mangaanryke variëteit van fayaliet met formule (Fe, Mn) 2SiO4. Dit vorm donkergroen ortorombiese kristalle. Dit word aangemeld vanaf 'n verskeidenheid plekke in Swede, sowel as Suid-Afrika, Rusland, Brits-Columbië, New Hampshire en Rhode Island (VSA).




</doc>
<doc id="124761" url="https://af.wikipedia.org/wiki?curid=124761" title="NZASM 18 Tonner 0-6-0ST">
NZASM 18 Tonner 0-6-0ST

Die NZASM 18 Tonner 0-6-0ST van 1890 was 'n Suid-Afrikaanse saaltenklokomotief van die negentiende eeu in die Suid-Afrikaanse Republiek (ZAR) met 'n gewig van 18 ton. Alle NZASM lokomotiewe is deur hul gewig bekend dus is hierdie lokomotiewe as bekend.

In 1875 stel President Burgers van die ZAR voor dat 'n spoorlyn tussen Delagoabaai en Pretoria gebou moet word. In 1884 gee die Portugese regering 'n toegewing aan 'n Amerikaner, kolonel Edward McMurdo, om die Portugese sektor van die spoorlyn te bou. Een van die voorwaarde van die toegewing is dat die spoorlyn moet voor Junie 1888 die grens van die ZAR behaal. Die spoorlyn het die Komatirivier op 14 Desember 1887 bereik, maar die grens was nie vasgestel nie. Dit lei tot regsprobleme. Op 8 Mei 1889 sterf McMurdo en op 25 Junie herroep die Portugese regering die toegewing en gee dit aan 'n Portugese maatskappy, Caminho de Ferro de Lourenco Marques (CFLM).

In 1890 bestel Mynssen en Kie, namens die Nederlands-Suid-Afrikaanse Spoorwegmaatskappy (NZASM) van die "Zuid-Afrikaansche Republiek" ses saaltenklokomotiewe met 'n wielrangskikking. Hierdie lokomotiewe is eerstens bedoel as vervoermiddel tydens die bou van die NZASM Oosterlijn en sy uitbreiding van die ZAR grens totby sy eindpunt te Delogoabaai. Die bou van die spoorlyn is by Delagoabaai begin dus is die lokomotieve in in voorjaar van 1890 in Delagoabaai aangelewer en deur die Portugees spoorwegmaatskapei "Caminho de Ferro de Lourenco Marques" (CFLM) vanaf 53 tot 58 genommer.

Werk op die Komatirivierbrug, vanaf die grens, begin in Mei 1890. Op die 14 Mei 1891 kom die brug in gebruik en daarmee is dit moontlik om sporrweëlyne ensovoorts na die bouterrein te vervoer. Daarna is die lokomotiewe aan NZASM oorhandig en hulle kry nuwe nommers - 9 tot 14. Na die tweede vryheidsoorlog is hulle weer hernommer, die keer deur die Imperial Military Railways toe hulle die nommers 606 tot 611 gekry het. Hulle is voor 1912 veroudered want hulle kom nie op die lys van die Suid-Afrikaanse Spoorweë lokomotierve nie.

Die NZASM 18 Tonner fabriek nommers, fabriek verskeepingsdatum, Delagoabaai nommer, NZASM en Imperial Military Railways (IMR) lokomotiefnommers volg hieronder.


</doc>
<doc id="124762" url="https://af.wikipedia.org/wiki?curid=124762" title="Jacksonse neushoringvoël">
Jacksonse neushoringvoël

Jacksonse neushoringvoël ("Tockus jacksoni") is 'n neushoringvoëlspesie in die Bucerotidae-familie. Dit word slegs in Noord- en Wes-Kenia en Noordoos-Uganda aangetref. Behalwe vir digte wit kolletjies, is dit moontlik 'n subspesie van Von der Deckense neushoringvoël.



</doc>
<doc id="124763" url="https://af.wikipedia.org/wiki?curid=124763" title="Kuratiet">
Kuratiet

Kuratiet is 'n mineraal wat vernoem is na dr. Gero Kurat (1938–2009), 'n meteorietnavorser en kurator van die Meteoriet-versameling by die Weense Natuurhistoriese Museum, is in 2014 erken as 'n nuwe mineraal deur die Kommissie oor Nuwe Minerale, Nomenklatuur en Klassifikasie in 2014 vanaf 'n klein meteorietmonster.

Kuratiet is 'n ino-silikaat met 'n chemiese formule Ca(FeTi)O[SiAlO], met 'n trikliniese kristalstelsel, en 'n pinakoïdale kristalklas.




</doc>
<doc id="124764" url="https://af.wikipedia.org/wiki?curid=124764" title="Suidelike rooibekneushoringvoël">
Suidelike rooibekneushoringvoël

Die Suidelike rooibekneushoringvoël ("Tockus rufirostris") is 'n neushoringvoëlspesie in die Bucerotidae-familie. Dit word algemeen in savanne en halfdorre boomveld van Suider-Afrika. In die droë boswoude van westelike Namibië word 'n nabyverwante spesie, die Damararooibekneushoringvoël, aangetref. Die voël is 38 – 45 cm lank en weeg 100 – 170 g. In Engels staan die voël bekend as die "Southern red-billed hornbill".

Sy roep bestaan uit 'n reeks versnellende note: kuk kuk kuk... wat eindig in 'n crescendo van dubbelnote, kuk-we kuk-we. Anders as ander rooibekneushoringvoëls lig hulle nie hul vlerke op in vertoon nie.

Dit word aangetref in Malawi en Zambië tot in die suide van Angola, noordoostelike Namibië, Botswana, Zimbabwe, oostelike eSwatini en noordelike Suid-Afrika (Transvaal en Noord-Natal).




</doc>
<doc id="124765" url="https://af.wikipedia.org/wiki?curid=124765" title="Rooibekneushoringvoël">
Rooibekneushoringvoël



</doc>
<doc id="124766" url="https://af.wikipedia.org/wiki?curid=124766" title="Gero Kurat">
Gero Kurat

Die mineraal kuratiet is in 2014 na hom vernoem.



</doc>
<doc id="124768" url="https://af.wikipedia.org/wiki?curid=124768" title="Kanton (Frankryk)">
Kanton (Frankryk)

'n Kanton is in Frankryk die kiesdistrik waaruit die raadslede van die departementale rade gekies word.

Sedert die hervorming in 2015 is die aantal Franse kantonne van 4 035 tot 2 054 teruggebring.


</doc>
<doc id="124769" url="https://af.wikipedia.org/wiki?curid=124769" title="Caryophyllales">
Caryophyllales

Die Caryophyllales is 'n orde van blomplante (eudikotiele).

Die orde bevat talle vetplante en een van die onderskeidende kenmerke is dat hulle betalaïene besit. Dit is pigmente wat na die genus "Beta" genoem is en die wortel van die beet sy kenmerkende kleur verleen. Hulle het dikwels aanpassings aan ekstreme omstandighede soos droë gebiede, grond wat alkalies is of baie sout of min voedingstowwe bevat. Talle Caryophyllales is CAM-plante of C4- pleks van C3-plante en sommiges is selfs karnivoor. Hierdie aanpassings het waarskynlik meer as een keer ontstaan.

Families wat tot hierdie orde behoort is:



</doc>
<doc id="124772" url="https://af.wikipedia.org/wiki?curid=124772" title="George Fox">
George Fox

George Fox (* Julie 1624, † 13 Januarie 1691) was 'n Engelse "Dissenter" (religieus-andersdenkende) en stigter van die Genootskap van Vriende, algemeen bekend as die Kwakers of Vriende.

Fox, wat as die seun van 'n wewer in Leicestershire gebore is, het in 'n tyd van groot maatskaplike omwentelinge en oorlog geleef. Met sy voorstel vir 'n ongewone en onwrikbare benadering tot die Christelike geloof het hy in opstand gekom teen godsdienstige en wêreldlike owerhede. As andersdenkende Christelike preker het Fox dwarsdeur Brittanje gereis en was dikwels blootgestel aan religieuse vervolging deur die owerheid wat sy oortuigings met wantroue bejeën het.

In 1669 het Fox met Margaret Fell getrou, die weduwee van een van sy meer welvarende ondersteuners en 'n leidende Vriend. Fox het sy predikwerk vervolgens grootliks uitgebrei en besoeke aan Noord-Amerika en die Lae Lande gebring. Tussen sy reise is hy meer as een jaar in 'n tronk aangehou. Die laaste dekade van sy lewe het Fox in Londen deurgebring waar hy die uitbreiding van die Kwakerbeweging georganiseer het.

Terwyl sy godsdienstige beweging deur sommige geringgeskat is, het ander soos William Penn en Oliver Cromwell Fox met respek bejeën. Fox het sy laaste rusplek in Quaker Gardens, Islington, Londen gevind.


</doc>
<doc id="124773" url="https://af.wikipedia.org/wiki?curid=124773" title="Sol Invictus">
Sol Invictus

Deus Sol Invictus (die onoorwonne songod) was 'n belangrike songod wat in die tydperk van die Romeinse Keiserryk die grootste rivaal van Christendom gewees het, toe die Mithras-kultus reeds in betekenis verminder het.

Die verering van die songod in Rome was baie oud. Marcus Terentius Varro (116 - ong. 26 v.C.) het reeds geskryf dat die boere naas Jupiter en Tellus veral Sol en Luna (die son en die maan) vereer het. Maar hierdie verering was deel van die politeïsme van die Romeinse religie. 
Die later kultus van Sol Invictus was egter essensieel monoteïsties en talle ouer gode soos Jupiter, Mithras en Serapis is gesien as sinonieme vir die een god Sol. Sy groot bekendheid het begin in die tyd van die keiser Elagabalus wat priester van die Siriese songod Elagab was en sy kultus in Rome ingevoer het, maar die groot bloeityd het later gekom onder die bewind van Aurelianus wat dit in die tradisionele kultuur van die stad ingepas het. Aurelianus het in 274 die verering van Sol Invictus tot staatsgodsdiens verhef. In sy tyd het dit 'n uitdrukking van "Romanitas", die Romeinse nasionale konserwatisme geword. 

Die belangrikste feesdag vir Sol Invictus was 25 Desember: "Dies Natalis Solis Invicti". Hierdie feesdag is deur Aurelianus ingestel en is nog tot 390 gevier tot Theodosius die Christendom die enigste godsdiens gemaak het. Die naam Sondag vir die eerste dag van die week kom dalk ook hiervan. 
Die christendom van die tyd voor Konstantyn die Grote probeer soms om die ikonografie van Sol Invictus te assimileer deur Jesus nes Sol voor te stel met strale wat van sy kop skyn in 'n "biga" ('n strydwa met twee perde) wat hoog in 'n geel hemel voortbeweeg. 


</doc>
<doc id="124774" url="https://af.wikipedia.org/wiki?curid=124774" title="Quaker Gardens">
Quaker Gardens

Quaker Gardens kan verwys na:



</doc>
<doc id="124777" url="https://af.wikipedia.org/wiki?curid=124777" title="Quaker Gardens, Islington">
Quaker Gardens, Islington

Quaker Gardens is 'n klein openbare tuin in die uiterste suide van die London Borough of Islington en naby die "City of London" wat deur Islington se distriksraad bestuur word. Na die gebied is tradisioneel verwys as Bunhill Fields.

Sy naam verwys na die terrein se vroeëre gebruik tussen 1661 en 1855 as begraafplaas vir duisende lede van die Religieuse Genootskap van Vriende, algemeen bekend as Kwakers. Hier het onder meer die Genootskap se stigter, George Fox (1624−1691), sy laaste rusplek gevind. Die totale aantal ongemerkte grafte beloop sowat 12 000.

Die tuine is wes van Bunhill Row, suid van Banner Street, en noord van Chequer Street geleë, met ingange in die twee laasgenoemde strate. 'n Kwaker-vergaderhuis, die laaste oorblywende deel van die voormalige "Bunhill Memorial Buildings", is in die tuine se noordwestelike hoek geleë.


</doc>
<doc id="124778" url="https://af.wikipedia.org/wiki?curid=124778" title="Vickers F.B.5">
Vickers F.B.5

Die Vickers F.B.5 was 'n Britse dubbeldekker, tweesitplek vegvliegtuig wat tydens die Eerste Wêreldoorlog diens gedoen het. Dit het die bynaam "Gun Bus" gehad. Hierdie vliegtuig is ontwikkel uit die "Vickers Destroyer", een van die eerste vegvliegtuie. Dit was ontwerp volgens 'n spesifikasie van die Britse Admiraliteit vir 'n vliegtuig wat met masjiengewere toegerus is. Dit was inderdaad ook die eerste Britse vliegtuig wat met 'n masjiengeweer toegerus was. Dit is 'n tweesitplekontwerp met 'n stootskroefenjin. Met geen skroef aan die voorkant nie was die voorste sitplek toegeken aan die verkenner/boordskutter terwyl die vlieënier agter hom gesit het.

Die eerste van die vliegtuie het in Februarie 1915 aan die Wes-Front aangekom maar no 11 Eskader van die "Royal Flying Corps" het eers op 25 Julie 1915 in Frankryk arriveer. Dit was die eerste eskader wat vir die stryd toegerus was, en wel met die "Vickers F.B.5". Alhoewel die vliegtuig sterk en stadig was het die vlieëniers gou geleer om die Fokker Eindecker te vermy waar moontlik. 'n Paar maande later is die vliegtuig onttrek van aktiewe diens en slegs vir opleiding gebruik.




</doc>
<doc id="124780" url="https://af.wikipedia.org/wiki?curid=124780" title="Lanarkiet">
Lanarkiet

Die mineraal Lanarkiet is 'n oksidasie-produk van die mineraal galeniet. Lanarkiet is 'n vorm van loodsulfaat met 'n chemiese formule Pb(SO)O.
Dit is oorspronklik by Leadhills in die Skotse streek van Lanarkshire gevind, vandaar die naam. Dit vorm wit of liggroen, naaldvormige monokliniese prismatiese kristalle, gewoonlik mikroskopies in grootte.




</doc>
<doc id="124781" url="https://af.wikipedia.org/wiki?curid=124781" title="Dragons (rugbyspan)">
Dragons (rugbyspan)

Dragons ( "Dreigiau"), is een van die vier professionele rugbyspanne van Wallis. Hulle ding mee in die Guiness Pro14, Europese Rugbykampioenebeker, Europese Rugbyuitdaagbeker en die Anglo-Walliese Beker. Die streek wat die span verteenwoordig dek die suidweste van Wallis, insluitend Blaenau Gwent, Caerphilly, Monmouthshire, Newport en Torfaen met ’n totale bevolking van naastenby 500 000. Daar is ook ’n aantal semi-professionele en amateurklubs, insluitend die Walliese Premierskapspanne Bedwas RVK, Cross Keys RVK, Ebbw Vale RVK en Newport RVK.

Die span is in 2003 gestig na die bekendstelling van streekrugbyspanne in Wallis. In die eerste seisoen van die Keltiese Ligabeker het hulle ’n derde plek behaal en vierde in die volgende seisoen; die daaropvolgende drie seisoene het hulle egter elke keer in die laaste drie geëindig. In 2007 het hulle die halfeindrondte van die Europese Uitdaagbeker gehaal maar teen Clermont verloor met 46–29. In 2011 het hulle die halfeindrondte van die Anglo-Walliese Beker gehaal maar teen Gloucester vasgeval. Hulle kon nog nie daarin slaag om die uitklopfase van die Europese Rugbykampioenebeker te haal nie.

Die Dragons is amptelik op 1 April 2003 gestig na ’n ooreenkoms tussen Ebbw Vale RVK en Newport RVK om een van vyf streekrugbyspanne in Wallis te vorm. Fundamentele menignsverkille tussen die klubs het ’n arbitrasietydperk, gelei deur die destydse uitvoerende hoof van die Walliese Rugbyunie, ingelui en ’n voorstel vir die naam “Gwent Dragons” is gemaak. Op 28 Julie is die span onder hierdie naam bekendgestel. Dit het veroorsaak dat Tony Brown, ’n weldoener van Newport RVK, sy finansiële steun vir die streek teruggetrek het. Brown het egter teen 21 Augustus teruggekeer nadat die voorsitter van Ebbw Vale bedank het en die naam van die span verander is na “Newport and Gwent Dragons”. Die Walliese Rugbyunie wou ’n verduideliking vir die naamsverandering en die bitterheid tussen die twee klub hê en gevolglik is nog ’n ooreenkoms bereik: Die span is amptelik tot “Newport Gwent Dragons” herdoop. Op 12 November 2003 is die streek se stigtersmaatskappy, Gwent Rugby Bpk., onder administrasie geplaas. Op 27 November is ’n nuwe maatskappy, Dragons Rugby Bpk., gestig om die streek te bestuur, met Newport RVK en die Walliese Rugbyunie wat elk ’n 50% aandeel het.

Die streek se tuisveld is die Rodney Parade in Newport met plek vir 11 676 toeskouers. ’n Ooreenkoms tussen die eienaars, Rodney Parade Beperk, en die streek is in plek, waarvolgens alle rondomtaliewedstryde daar gespeel sal word. Die span het ook al ’n paar voorseisienwedstryde op Pontypool Park en Pandy Park van Cross Keys RVK gespeel, maar hierdie velde is sedert ’n wedstryd teen ’n Gwent Premierskap XV voor die 2006-’07-seisoen nie weer gebruik nie. Ter voorbereiding van die 2014-’15-seisoen het die Newport Gwent Dragons ’n vennootskap met die stadsraad van die Caerphilly-streek aangegaan waarvolgens die span die CCT-sentrum vir Uitnemendheid in Sport as oefenbasis vir die eerstespan en alle ander ouderdomsgroepspanne in die streek kan gebruik.

Dragons se span vir die 2017-’18-seisoen:



</doc>
<doc id="124782" url="https://af.wikipedia.org/wiki?curid=124782" title="Hollandiet">
Hollandiet

Hollandiet (chemiese formule: Ba(MnMn)O is 'n oksiedmineraal. Dit is die barium-mangaan (III) eindlid van die Coronadiet-groep.
'n Mineraal met die chemiese samestelling BaMnFeO, wat die eerste keer in die Kajlidongri-myn in die Jhabua-distrik in Madhya Pradesh, Indië, aangetref is, het die naam hollandiet gehad totdat dit as ferrihollandiet herklassifiseer is deur die Internasionale Mineralogiese Vereniging in 2012. Ferrihollandiet is die barium-yster (III) eindlid van die Coronadiet-groep.



</doc>
<doc id="124783" url="https://af.wikipedia.org/wiki?curid=124783" title="Internasionale Mineralogiese Vereniging">
Internasionale Mineralogiese Vereniging

Die Internasionale Mineralogiese Vereniging (IMV) is 'n internasionale groep van 38 nasionale verenigings. Die doel is om die wetenskap van mineralogie te bevorder en om die nomenklatuur van die 4000 plus bekende minerale te standaardiseer. Die IMV is geaffilieer met die Internasionale Unie van Geologiese Wetenskappe (IUGW).


Werksgroepe en Kommisies
Die mees aktiewe IMV-kommissie is die Kommissie op Nuwe Minerale en Mineraal Name (KNMMN). Dit is in 1959 gestig om die toekenning van nuwe mineraal name, hersiening van bestaande name en diskreditering van ongeldige spesies te koördineer. Tradisioneel is die valideringprosedure van nuwe minerale een van die take van die voorsitter en die diskrediterings- of hervalideringsprosedure van ongeldige spesies is twee van die ondervoorsitter se take.
In Julie 2006 het die Kommissie oor Klassifikasie van Minerale (KKM) en die (KNMMN) op versoek van beide kommissies, saamgesmelt om die Kommissie van Nuwe Minerale, Nomenklatuur en Klassifikasie (KNMNK) te vorm.


Lede van die IMV

Van die verskeie verenigings verteenwoordig sluit in:




</doc>
<doc id="124784" url="https://af.wikipedia.org/wiki?curid=124784" title="Geologiese Vereniging van Suid-Afrika">
Geologiese Vereniging van Suid-Afrika

Die Geologiese Vereniging van Suid-Afrika (GVSA) is 'n geleerde vereniging vir geologiese wetenskap wat in 1895 gestig is, en is dus een van die oudste van sodanige verenigings in Afrika. Die GVSA publiseer die portuur-geëvalueerde (Engels: peer reviewed) wetenskaplike joernaal, die "Suid-Afrikaanse Tydskrif vir Geologie" en ken jaarliks die Draper-gedenkmedalje (ter ere van David Draper) toe om prestasie in geologie te erken en die Des Pretorius-gedenkprys (ter ere van Desmond Pretorius) om buitengewone werk op ekonomiese geologie in Afrika te erken.



</doc>
<doc id="124785" url="https://af.wikipedia.org/wiki?curid=124785" title="Ferruccio Zambonini">
Ferruccio Zambonini

Ferruccio Zambonini (17 Desember 1880 – 12 Januarie 1932) was 'n Italiaanse mineraloog en geoloog. Die meeste van sy werk is gedoen op die geologie en mineralogie van die vulkaan Mount Vesuvius.

Zambonini is in Rome gebore en het daar by die universiteit gestudeer. Hy was vanaf 1906 by die Mineraalmuseum van die Universiteit van Napels werksaam. In 1909 verskuif hy na die Universiteit van Sassari, maar keer in 1926 terug na Napels, waar hy die voorsitter vir algemene chemie word.

Hy het die mineraal Avogadriet in 1926 ontdek, en dit na Italiaanse wetenskaplike Amedeo Avogadro (1776–1856) genoem.

Die minerale Ferrucciet en Zamboniniet is na hom genoem.




</doc>
<doc id="124786" url="https://af.wikipedia.org/wiki?curid=124786" title="Gaston Briart">
Gaston Briart

Gaston Briart was 'n Belgiese geoloog en mynbouingenieur wat rotsformasies in die Prince Leopold-myn in Kipushi, Katanga, Demokratiese Republiek van die Kongo bewerk en bestudeer het. Die mineraal briartiet, wat in 1965 in Kipushi ontdek is, is tot sy eer vernoem.





</doc>
<doc id="124787" url="https://af.wikipedia.org/wiki?curid=124787" title="Hemprichse neushoringvoël">
Hemprichse neushoringvoël

Hemprichse neushoringvoël ("Lophoceros hemprichii") is 'n neushoringvoëlspesie in die "Bucerotidae"-familie. Dit word in Djibouti, Eritrea, Ethiopië, Kenia, Somalië, Suid-Soedan en Uganda aangetref.

Hierdie voël verskyn as "nie bedreig" op die IUBN-rooilys.


</doc>
<doc id="124792" url="https://af.wikipedia.org/wiki?curid=124792" title="Amedeo Avogadro">
Amedeo Avogadro

Amedeo Avogadro of Graaf Lorenzo Romano Amedeo Carlo Avogadro di Quaregna e Cerreto (9 Augustus 1776 – 9 Julie 1856) was 'n Italiaanse juris, fisikus en chemikus.

Avogadro is in Piëmont gebore tydens de bewind van Viktor Amadeus III van die koninkryk Sardinië. Sy pa het in die regspraak van die Sardynse koninkryk gewerk en in Turyn gewoon. Amedeo het daar ook skoolgegaan en het in 1792 tot die regsfakulteit van die Universiteit van Turyn toegetree. Hy het in Maart 1798 afgestudeer en gewerk vir die "Avvocato dei Poveri" (die advokaat van die armes) en later die "Avvocatura Generale" (die algemene advokatuur) wat sy pa Filippo van 1777 tot 1787 gelei het.

In 1801 het hy "Secrétaire" van die nuwe Franse Departement van Eridanus geword, ná die Franse verowering en inlywing van Piëmont. Hy het egter belangstelling vir die natuurwetenskap gekry en begin om daaroor in sy vrye tyd te lees. In 1804 het hy lid van die Akademie van Wetenskappe van Turyn geword, nadat vader Antonio Vassalli Eandi twee van sy verhandelings oor elektrisiteit gelees het. Vassalli Eandi het die leerstoel vir fisika beklee. Avogadro het die werking van diëlektriese mediums bestudeer en het voorstel dat elektriese lading in die diëlektriese isolator net van een laag molekule op die ander een verplaas word. Hierdie denkbeelde is in 1806 en 1807 in die "Journal de Physique, de Chimie, d'Histoire Naturelle et des Arts" gepubliseer, maar is lank verwaarloos.

Die basis vir sy grootste bydrae tot die wetenskap was nogtans reeds met sy idee van "molekule" gelê. Daar was groot verwarring onder wetenskaplikes soos Berzelius, Dalton en Gay-Lussac oor die stoigiometrie van die waterreaksie, omdat hulle gedink het dat elemente net uit ondeelbare atome bestaan het. Avogadro het in 1811 voorgestel dat 'n reaksie tussen suurstof en stikstof nie geskryf moet word as 'n reaksie tussen atome nie:
Maar as 'n reaksie tussen molekule:
Merk op dat in die eerste weergawe die aantal deeltjies tydens die reaksie halveer, terwyl dit in die tweede gelyk bly.

Dit het nogtans nog 50 jaar geduur voordat die wetenskaplike gemeenskap aanvaar het dat elemente ook uit molekule kon bestaan.

In 1815 het Amedeo Avogado met Felicita Mazzia uit Biella getroud en hulle het sewe kinders gekry.

In 1816-17 het hy begin oor die warmtekapasiteit van gasse te publiseer. Sy werk aan gasse het hom (in 1811) gelei tot sy beroemdste reël:

Hierdie Wet van Avogadro, soos dit nou bekend is, is die grondslag vir die getal van Avogadro en die mol-begrip, sonder wat die moderne chemie nie sou bestaan nie. Hy publiseer in 1843 sy "Proposizione di un nuova sistema die nomenclatura chimica", waarin hy 'n ander nomenklatuur vir die chemie voorstel omdat die kennis van hierdie gebied baie gegroei het.



</doc>
<doc id="124795" url="https://af.wikipedia.org/wiki?curid=124795" title="Apatiet">
Apatiet

'n Apatiet is 'n lid van 'n groot familie minerale met die algemene formule . Die apatiete word hoofsaaklik verdeel in drie erkende minerale:


Vervanging is nogtans ook vir kalsium moontlik (deur byv. Sr, Ba, Pb, Na) en vir fosfaat (deur , , , en ens.)

Apatiet is die volopste fosfaatmineraal wat in feitelik alle soorte stollingsgesteentes gevind word. Soms is dit in pegmatiete of magmatiese neerslae gekonsentreer. Maar dit word ook in metamorfe gesteentes en as sekondêre mineraal in fosfaatgesteentes van sedimentêre oorsprong gevind.
Onsuiwer apatietafsettings word "fosfaatrots" genoem en hulle is 'n belangrike grondstof wat vir kunsmis gebruik word asook vir vervaardiging van fosforsuur. Ongeveer 80% van die fosfaatproduksie in die wêreld kom van fosfaatrots (fosforiet). 

Daar word soms apatiet aangetref wat beduidende hoeveelhede lantaniede bevat en as erts daarvan gebruik kan word. Dit is dikwels 'n beter bron omdat dit nie-radioaktief is nie soos sommige tradisionele bronne van hierdie elemente.

Fisie-spore wat in apatiet aangetref word, word algemeen gebruik om die termiese geskiedenis van orogene gordels te bepaal. Die U-Th/He-metode, 'n algemeen aanvaarde metode om die termiese geskiedenis te bepaal word op apatiet toegepas.

Die heksagonale kristalstruktuur van (fluoro)apatiet is die argetipe van die H5-struktuur van die strukturbericht-klassifikasie. Dit bestaan uit 'n vervormde heksagonale digpakking van die tetraëdriese fosfaat-anione. Die oktaëderholtes in hierdie digpakking vorm kanale in die c-rigting wat door die F-ione en 60% van die Ca-ione gevul word. Die res van die Ca-ione vorm driehoeke rondom 'n F-anioon.


</doc>
<doc id="124796" url="https://af.wikipedia.org/wiki?curid=124796" title="Thortveitiet">
Thortveitiet

Thortveitiet is 'n seldsame skandiumsilikaat-mineraal met die formule Dit is genoem van Gunder Olaus Olsen Thortveit (1872–1917)

Dit word in granietpegmatiete in die Iveland-Evje-gebied van Noorweë en die Befanamo-gebied van Madagaskar aangetref. Daar is net nege skandiumminerale en thorveitiet is die belangrikste skandiumerts.

Thortveitiet se monokliniese kristalstruktuur is die argetipe van die strukturbericht-klassifikasie se S2-struktuur. Dit is 'n sorosilikaat wat die -ioon bevat, wat as -O- weergegee kan word. Die O-Si-O bindingshoek wat Bianchi et al. in 1988 gevind het, is 180 °, maar die temperatuurbeweging wat hulle loodreg aan die O-Si-O het, is taamlik groot, sodat dit moontlik 'n dinamiese gemiddelde is. In ander sorosilikate is die bindingshoek gewoonlik nie 180 ° nie. Die silikon-atome het 'n tetraëdriese koördinasie, die skandium-atome is deur 'n versteurde oktaëder van suurstofatome omring. In natuurlike thortveiliet is amper 'n kwart van die skandiumposisie deur yttrium vervang en nog amper 'n kwart deur hoofsaaklik ytterbium en ander lantaniede soos disprosium, erbium, tulium en lutesium. Sintetiese monsters met suiwer skandium of suiwer yttrium het dieselfde struktuur, maar die selparameters wyk af.


</doc>
<doc id="124797" url="https://af.wikipedia.org/wiki?curid=124797" title="Sorosilikaat">
Sorosilikaat

'n Sorosilikaat is 'n silikaat wat die dimeer bevat.
'n Voorbeeld is die mineraal thortveitiet.

Die naam sorosilikaat kom van Grieks σορος=gekoppel en verwys na die haltervormige -ione wat bestaan uit twee silikaat tetraëders wat deur een suurstofatoom gekoppel is. Die twee helftes van die halter kan ewewydig (soos in åkermaniet) of teenoorgesteld (soos in thortveitiet) gerangskik wees. Die helfte kan ook onder verskeie hoeke gekantel wees, soos in lawsoniet. Sorosilikate word soms ook pirosilikate genoem.

Die sorosilikate word gewoonlik deur 'n digpakking van -halters gekenmerk en die vorming van hierdie halters gebeur hoofsaaklik onder hoë druk.

Lawsoniet is 'n goeie voorbeeld wat se formule as β- geskryf kan word, maar dit is eintlik 2x==. Hierdie vorm is die gunsteling op 400 km diepte in die laesnelheidsone van die aarde se mantel.


</doc>
<doc id="124798" url="https://af.wikipedia.org/wiki?curid=124798" title="Keiviïet-Y">
Keiviïet-Y

Keiviïet-Y is 'n yttrium-sorosilikaat met die formule .

Die mineraal is vernoem na die westike Keivy-massief op die Kola-skiereiland. Dit word ook in Skandinavië, soos in Ytterby in Swede en Stitind in Noorweë aangetref en in klein hoeveelhede in die pegmatiete van Strange Lake op die grens van Québec en Labrador.

Keiviïet-Y is isostruktureel met thortveitiet en dit vorm 'n oplossingsreeks met keiviïet-Yb, die ytterbium-weergawe 


</doc>
<doc id="124799" url="https://af.wikipedia.org/wiki?curid=124799" title="Keiviïet-Yb">
Keiviïet-Yb

Keiviïet-Y is 'n ytterbium-sorosilikaat met die formule .

Keiviïet-Y is isostruktureel met thortveitiet en dit vorm 'n oplossingsreeks met keiviïet-Y, die yttrium-weergawe 


</doc>
<doc id="124802" url="https://af.wikipedia.org/wiki?curid=124802" title="Kola-skiereiland">
Kola-skiereiland

Die Kola-skiereiland (Russies: Ко́льский полуо́стров, "Kolski poloe-ostrof"; Fins: "Kuolan niemimaa"; Noors: "Kolahalvøya") is in die noorde van Europese Rusland, oos van Finland, geleë. Dit grens in die noorde aan die Barentssee en in die suide en ooste aan die Witsee. Die skiereiland maak die grootste deel van die Moermansk-oblast uit en die bekendste stad is Moermansk, met ’n bevolking van meer as 300 000 volgens die Russiese sensus van 2010. Dit lê feitlik geheel en al in die Arktiese Sirkel en word soms tot die Lapland-gebied gereken.

Terwyl die noorde van die skiereiland reeds in die 7de tot 5de eeu v.C. bewoon was, het die res van die gebied ongerep gebly tot met die 3de millennium v.C, toe verskeie volke uit die suide daarheen getrek het. Teen die 1ste millennium n.C. was egter nog net die Sami-volk oor. Dit het in die 12de eeu verander toe Russiese Pomor-setlaars die rykdom van die skiereiland se wild en visse ontdek. Hulle is kort daarna deur die heffingsinvorderaars van die Republiek Nowgorod gevolg en die skiereiland het mettertyd deel van Nowgorod se grondgebied geword. Nowgorod het egter geen permanente setlaars daar gevestig voor die 15de eeu nie.
Die Republiek Nowgorod het in 1471 beheer oor die gebied aan die Grootvorstedom Moskou afgestaan, maar die Russiese migrasie het nie opgehou nie. Verskeie nuwe nedersettings is in die 16de eeu gevestig en die Sami en Pomors is gedwing om slawe te word. In die tweede helfte van die 16de eeu het die skiereiland die onderwerp van ’n dispuut tussen die Russiese Keiserryk en die koninkryk Denemarke-Noorweë geword, en dit het gelei tot die versterking van die Russiese posisie. Teen die einde van die 19de eeu is die grootste deel van die inheemse Sami-bevolking noordwaarts gedwing deur die Russe sowel as nuwe aankomelinge, die Izhma-Komi en Nenets wat hierheen getrek het om weg te kom van ’n siekte-epidemie onder takbokke in hul tuisland in die suidooste van die Witsee. Die oorspronklike administratiewe en ekonomiese hoofstad van die gebied was Kola, geleë by die riviermonding van die Kolarivier in Kolabaai. In 1916 is Romanof-na-Moermane (nou Moermansk) gestig en dit het gou die skiereiland se grootste stad en hawe geword.

In die Sowjet-era was daar ’n vinnige toename in die bevolking, hoewel die meeste mense tot stedelike gebiede aan die seekus en die spoorlyne beperk was. Die gebied is grootliks geïndustrialiseer en gemilitariseer, veral vanweë sy strategiese posisie en die ontdekking van groot apatietneerslae in die 1920's. As gevolg hiervan het die gebied se ekologie groot skade gely, insluitende besmetting deur militêre kernafval en nikkelsmeltery.

Ná die ontbinding van die Sowjetunie het die ekonomie agteruitgegaan en die bevolking afgeneem. Tussen 1989 en 2002 het Moermansk-oblast amper ’n kwart van sy bevolking verloor, en nog byna 100 000 mense tussen 2002 en 2010. In die eerste dekade van die 2000's het die ekonomie ietwat verbeter en die skiereiland is steeds die industrieel mees ontwikkelde streek in Noord-Rusland met die grootste stedelike bevolking.

Ondanks die skiereiland se noordelike posisie veroorsaak sy nabyheid aan die Golfstroom buitengewoon hoë temperature in die winter, maar dit bring ook sterk winde mee weens die wisseling in temperatuur tussen die land en die Barentssee. Die somers is taamlik koud, met ’n gemiddelde temperatuur in Julie van net 11 °C. Die skiereiland word in die suide deur taiga bedek en in die noorde deur toendra, waar ysgrond die groei van bome belemmer. Die landskap word dus oorheers deur struike en grasse. ’n Klein verskeidenheid soogdiere kom daar voor en sy riviere is ’n belangrike habitat vir salm. 

Die Kola-skiereiland is geologies 'n uiters interessante gebied. Dit vorm die noordoostelike grens van die Baltiese Skild en bevat die oudste gesteentes wat op hierdie skild gevind word. Die noordkus bestaan uit Rifeïese gesteentes (1200-800 mj gelede; Proterosoïkum), maar in die binneland is daar plek-plek gabbro-anortosiete en metagabbro wat uit die laer Argeïkum stam. Die Kola-antiklien wat deur die hele skiereiland strek is hoofsaaklik uit Argeïese gneisse saamgestel. Die noordweste van die skiereiland is die tuiste van 'n superdiep boorgat wat tot 11,6 km reik.

Die Kola-skiereiland is besonder ryk aan minerale. Die aantal minerale wat daar aangetref word, het toegeneem van 622 in 1987 tot 1 070 in 2010 en daar word nog meer gevind. Die helfte daarvan is silikaatminerale. 


</doc>
<doc id="124805" url="https://af.wikipedia.org/wiki?curid=124805" title="Blin">
Blin

’n Blin (meervoud: blini; Russies: блин, блины; verkleinwoord: блинчик, "blintsjik") is ’n soort Russiese pannekoek wat tradisioneel van koring- of (al hoe minder) van bokwietmeel gemaak en saam met suurroom, dikmelkkaas, botter, kaviaar en ander bykosse voorgesit word.
In Russies is "blin" die enkelvoud en "blini" die meervoud, maar omdat die enkelvoud so selde voorkom, gebruik baie mense in ander tale die woord "blini" vir die enkelvoud. Die Afrikaanse (dubbele) meervoud is dan "blini's". Soms word die verkleinwoord, "blintsjik(i)", gebruik. Die Russiese woord kom van die Oudrussiese млинъ ("mlin"). Dit het oorspronklik ’n gereg van gemaalde meel beteken, afgelei van die Oekraïense term "mlin" vir "meul" en vandaar die Oekraïense woord млинець ("mlinets") vir blin.

Die Joodse blintz het blykbaar uit die blin ontstaan. Dit is ’n dun pannekoekie wat gewoonlik van koringmeel gemaak en om ’n vulsel van kaas of vrugte gevou word. Dit word dan weer gebraai of gebak.

Die vroeë Slawiërs in voor-Christelike tye het blini as ’n simbool van die son beskou vanweë hul ronde vorm en goue kleur. Hulle is tradisioneel aan die einde van die winter gebak om die geboorte van die nuwe son te vier; dit is "Botterweek" ("Maslenitsa") of "pannekoekweek" genoem. Die viering is deur die Oosters-Ortodokse Kerk in ’n godsdiensfees verander en word vandag steeds gehou. Blini word egter nie as ’n rituele kossoort beskou nie en kan enige tyd geëet word.

Tradisionele Russiese blini word gemaak met ’n gegiste deeg wat gelos word om te rys en dan met melk, suurmelk, koue of kookwater verdun word. Wanneer kookwater gebruik word, word dit ook заварные блини ("zawarnije blini", "vlapannekoeke") genoem. ’n Ligter, dunner pannekoek wat van ongegiste deeg gemaak word (gewoonlik van meel, eiers, melk, kefir of ander suurmelk), is ook algemeen. Blini is tradisioneel in ’n Russiese oond gebak, maar word deesdae meestal in ’n pan gebraai. Enige soort meel kan gebruik word, maar koringmeel is tans die gewildste.

Blini kom ook in die Joodse kookkuns voor. Hoewel dit in Judaïsme met geen spesifieke godsdienstige ritueel verbind word nie, word hulle dikwels op vakansiedae soos Chanoeka (omdat olie 'n sleutelrol in die Chanoekawonder gespeel het) en Sjawoe'ot (wanneer suiwelgeregte tradisioneel volgens die Asjkenasiese "minhag" bedien word) met ’n kaasvulsel in olie gebraai. Blintze kry gewoonlik ’n vulsel as hulle ’n tweede keer gebraai word, maar kan ook sonder ’n tweede braai met ’n vulsel geëet word; andersins word hulle gevou en saam met ’n doopsous genuttig. Vulsels sluit in sjokolade, sampioene, vleis, fynaartappel, kaviaar en kaas.

Van die verskillende maniere waarop blini berei kan word, is:



</doc>
<doc id="124807" url="https://af.wikipedia.org/wiki?curid=124807" title="2017-’18 Pro14-seisoen">
2017-’18 Pro14-seisoen

Die 2017-’18 Pro14-seisoen (ook bekend as die Guinness Pro14 weens borgskapredes) het op 1 September 2017 afgeskop, met die eindstryd wat op 26 Mei 2018 gespeel is. Dit was die sewentiende seisoen van die kompetisie wat oorspronklik as die Keltiese Ligabeker bekend gestaan het, die eerste van die vergrote 14-span-toernooi en die eerste toernooi wat as Pro14 bekend staan (dit was voorheen as Pro12 en die Keltiese Ligabeker bekend).

Die veertien spanne wat aan die kompetisie deelgeneem het verteenwoordig Ierland (Connacht, Leinster, Munster en Ulster), Italië (Benetton Treviso en Zebre), Skotland (Edinburgh en Glasgow Warriors), Suid-Afrika ( en ) en Wallis (Cardiff Blues, Dragons, Ospreys en Scarlets).

Op 18 Mei 2017 het Europese Professionele Klubrugby (EPKR) veranderinge aangekondig vir hoe Pro14-spanne vir die Europese Rugbykampioenebeker kwalifiseer. Aan die einde van die 2017-’18-seisoen sal die sewe beste spanne outomaties kwalifiseer vir die 2018-’19 Europese Rugbykampioenebeker, ongeag die land van oorsprong (voorheen moes die sewe kwalifiseerders ten minste een span van Ierland, Wallis, Skotland en Italië elk insluit. Die twee Suid-Afrikaanse spanne kom nie in aanmerking vir EPKR-toernooie nie.

Op 30 Junie 2017 is finaal besluit dat die en nie meer aan die Superrugbykompetisie gaan deelneem nie, en dat hulle by die Pro12 ingelyf sou word. Die twee spanne, die Suid-Afrikaanse Rugbyunie en Keltiese Rugby Beperk, organiseerder van die Pro12, het nie kommentaar hierop gelewer nie. Hul betrokkenheid is egter op 1 Augustus 2017 bevestig.

Die veertien spanne word in twee groepe van sewe spanne elk verdeel, elk met twee spanne van Ierland en Wallis en een span van Italië, Skotland en Suid-Afrika. Die rondomtaliedeel bestaan uit 21 rondtes – twaalf tuis- en wegwedstryde teen spanne van dieselfde groep, sewe wedstryde, hetsy tuis of weg, teen spanne van die ander groep en twee streeksderbies. Die uitspeelwedstryde sal vir die eerste keer ’n rondte van twee kwarteindstryde hê voor die halfeind- en eindstryde.




</doc>
<doc id="124808" url="https://af.wikipedia.org/wiki?curid=124808" title="Charice Pempengco">
Charice Pempengco

Charice Pempengco (gebore op 10 Mei 1992 in Cabuyao City, Filippyne) is 'n bekende sangeres, aktrise en model.



</doc>
<doc id="124810" url="https://af.wikipedia.org/wiki?curid=124810" title="Hidroksielapatiet">
Hidroksielapatiet

Hidroksielapatiet, hidroksi-apatiet of apatiet-(CaOH) is 'n mineraal uit die apatiet-groep. Dit kom algemeen voor en dit word in Suid-Afrika in Noord-Kaap in die Postmasburg-mangaanveld op die Gamagara-rand gevind.

Hidroksielapatiet word aangewend in die proteïen-chromatografie as 'n draermateriaal in die kolom.

Hidroksielapatiet is die mineraal wat die tande vorm en die blootstelling van hierdie materiaal aan sure kan hierdie materiaal oplos, omdat dit 'n hidroksied is. Die teenwoordigheid van fluoried-ione kan help die tande te behoed omdat die -ioon die -ioon in die apatietstruktuur kan vervang.


</doc>
<doc id="124813" url="https://af.wikipedia.org/wiki?curid=124813" title="Fluoried">
Fluoried

'n Fluoried is 'n chemiese verbinding wat die element fluoor is sy oksidasietoestand -1 bevat. Dit is essensieel alle fluoorverbindings omdat hierdie element in verbindings altyd hierdie oksidasietoestand besit.

In die organiese chemie kan 'n fluoried 'n (polêre) kovalente binding ondergaan, maar die anorganiese fluoriede is gewoonlik ioniese verbindings. Party fluoriede is oplosbaar in water en vorm effens basiese oplossings omdat die gekonjugeerde suur HF nie so sterk is nie.

Fluoried het 'n belangrike aanwending in die tandheelkunde, omdat die tande uit hidroksielapatiet bestaan en die fluoried-ioon die hidroksied-ioon kan vervang. Fuoriede word aan tandepasta bygevoeg.



</doc>
<doc id="124814" url="https://af.wikipedia.org/wiki?curid=124814" title="Koördinasiegetal">
Koördinasiegetal

Die koördinasiegetal van 'n atoom dui in die chemie aan hoeveel nabure hierdie atoom besit. Die nabure word gewoonlik ligande genoem.

Koördinasiegetalle kan wissel van twee soos in goudchloried AuCl, tot agt in sesiumchloried of nog meer. Koördinasiegetalle wat volop is in die chemie is 4 vir 'n tetraëdriese omringing en 6 in 'n oktaëdriese omringing.

Die grootte van 'n atoom, soos gevind deur die afstande tot sy nabure in sy verbindings te vergelyk, hang gewoonlik af van die koördinasiegetal omdat die sterkte van die binding ook van die omringing afhang.


</doc>
<doc id="124815" url="https://af.wikipedia.org/wiki?curid=124815" title="Piromorfiet">
Piromorfiet

Piromorfiet is 'n mineraal met formule .

Piromorfiet is isostruktureel met apatiet.
Dit is 'n sekundêre loodmineraal wat in geoksideerde sones in loodafsettings gevind word. Dit vorm 'n volledige reeks met mimetiet (loodchloriedarsenaat).
Dit word op talle plekke in Suid-Afrika gevind, soos die Edendale-loodmyn naby Pretoria.


</doc>
<doc id="124819" url="https://af.wikipedia.org/wiki?curid=124819" title="Oud-Oos-Slawies">
Oud-Oos-Slawies

Oud-Oos-Slawies of Oudrussies was ’n taal wat in die 10de tot 15de eeu deur Oos-Slawiërs gepraat is in Kiëf-Roes en state wat daarna in die streek ontstaan het. Dialekte daarvan is hoofsaaklik gepraat in die gebied wat vandag beslaan word deur Belarus, Sentraal- en Noord-Oekraïne en dele van Wes-Rusland.

Oud-Oos-Slawies is ’n neutrale naam vir die taal waaruit al die Oos-Slawiese tale ontstaan het. Die Oud-Oos-Slawiese term kan in Afrikaans as Oudrussies vertaal word, maar dit word soms in Belarus en Oekraïne onderskeidelik Oudbelarussies (старажытнабеларуская мова, "starazhitnabelaroeskaja mowa") en Oudoekraïens (давньоукраїнська мова, "dawno-oekrajinska mowa") of Oudkiëfs (давньокиївська мова, "dawnokijifska mowa") genoem.

Die taal het uit Protoslawies ontstaan en baie van dié taal se eienskappe behou. Een van die afwykings was die ontwikkeling van "pleofonie", of volle vokalisasie, wat Oud-Oos-Slawies onderskei het van ander Slawiese dialekte. So het die woord "grad" ("nedersetting", "dorp") "gorod" geword, "melko" ("melk") het "moloko" geword en "korwa" ("koei") "korowa".

Omdat min rekords in die taal bewaar gebly het, is dit moeilik om te bepaal hoe eenvormig die ontwikkeling was. As die getal stamme wat Kiëf-Roes uitgemaak het in ag geneem word, was daar moontlik talle verskillende dialekte van Oud-Oos-Slawies. Die rekords wat nog bestaan, toon dan ook volgens sommige kenners van die vroegste tyd af streekverskille. Teen 1150 was daar egter groter eenheid en minder plaaslike variasies as in enige ander tak van Slawies.

Mettertyd het dit ontwikkel in nog verskeie vorme, wat die voorlopers van die moderne Russies, Belarussies, Oekraïens en Roeteens was. Die Oekraïense tak het eerste afgeskei, tussen 1200 en 1500, terwyl Russies omstreeks 1700 van Belarussies afgeskei het. Elk van dié tale het baie van die Oud-Oos-Slawiese grammatika en woordeskat behou.

Toe die grondgebied van die voormalige Kiëf-Roes ná die einde van die Tataarse juk verdeel is tussen die grootvorstedomme Litaue en Moskowië, het twee verskillende literêre tradisies in dié state ontstaan: Roeteens in die weste en Middeleeuse Russies in die ooste.

Die politieke vereniging van die streek in ’n staat met die naam Kiëf-Roes, waaruit die moderne Rusland, Oekraïne en Belarus ontstaan het, het plaasgevind omtrent ’n eeu voor die aanneming van die Christelike geloof in 988 en die vestiging van die Suid-Slawiese Ou Kerkslawies as die liturgiese en skryftaal. Daar is min dokumente uit die tyd en dit is moeilik om die verhouding tussen die geskrewe taal en gesproke dialekte te bepaal.

Daar is in Arabiese en Bisantynse bronne verwysings na voor-Christelike Slawiërs in Europese Rusland wat die een of ander vorm van skrif gebruik het. Ondanks ’n paar argeologiese vondste en ’n bevestiging deur die 10de-eeuse monnik Chernorizets Hrabar dat antieke Slawiërs "met strepe en insnydings" geskryf het, is die presiese aard van hierdie skryfstelsel onbekend.

Hoewel die Glagolitiese alfabet vir ’n rukkie gebruik is, soos bevestig word deur kerkinskripsies in Nowgorod, is dit gou geheel en al deur Cyrillies vervang. Die voorbeelde van inskripsies op die bas van berkebome wat in Nowgorod ontdek is, het belangrike inligting verskaf oor die suiwer 10de-eeuse spreektaal in Noordwes-Rusland, wat feitlik geen Kerkslawiese invloed toon nie. Dit is ook bekend dat leenwoorde uit Bisantynse Grieks in die spreektaal begin verskyn het, en die skryftaal is terselfdertyd aangepas by Oos-Slawies.

Twee van die bekendste letterkundige werke wat uit dié tyd bewaar gebly het, is die "Primêre Kronieke" van omstreeks 1110 en die "Verhaal van Igor se Veldtog". Hier onder volg die begin van die "Primêre Kronieke", uit Laurentius se weergawe van 1377. Let op na die punktuasie. (Die spelling van die oorspronklike uittreksel is effens gemoderniseer. Die vertaling is veronderstel om letterlik te wees, nie letterkundig nie.)

’n Spesifieke Oud-Oos-Slawiese letterkunde het ontwikkel, hoewel ’n groot deel daarvan wat styl en woordeskat betref, beïnvloed is deur die godsdienstige tekste wat in Kerkslawies geskryf was. Belangrike letterkundige tekste wat behoue gebly het, is die regskode "Roeska Prawda" (Руська правда), ’n korpus van lewensbeskrywings van heiliges en preke, die epiese "Lied van Igor" (Слово о полку игореве) en die vroegste bewaarde manuskrip van die "Primêre Kronieke" (Повесть временных лет) – die weergawe van Laurentius uit 1377.

Die "Boek van Weles" (Ве́лесова кни́га, "Welesowa kniga"), wat na bewering tydens die Russiese Burgeroorlog ontdek en tydens die Tweede Wêreldoorlog verdwyn het, sou (indien dit eg was) omtrent die enigste oorblywende voor-Christelike Oos-Slawiese geskrif gewees het. Die verhaal van hoe dit gevind is en weer verdwyn het (na bewering het verskeie foto's daarvan bewaar gebly) is egter nie bevestig nie en die taal daarin wyk af van aanvaarde rekonstruksies. Die meeste professionele linguiste bevraagteken die egtheid daarvan.

Die vroegste bekende teks in Oud-Oos-Slawies (of eerder Kerkslawies, met ’n duidelike Oos-Slawiese invloed) is "’n Woord oor Reg en Genade" (Слово о законе и благодати, "Slowo o zakone i blagodati") deur Hilarion, die metropolitaan van Kiëf. In sy werk is daar ’n lofdig oor prins Wladimir I van Kiëf, die held van baie Oos-Slawiese gedigte. Ewe beroemd is nog ’n lofdig oor Wladimir wat ’n dekade later deur Jakof die Monnik geskryf is.

Ander skrywers van die 11de eeu was Theodosius, ’n monnik van die Kiëfse Grotklooster, en Loeka Zjidjata, biskop van Nowgorod. Uit die geskrifte van Theodosius blyk dat baie heidense gewoontes onder die mense oorgebly het. Hy kritiseer dit asook hul dronkenskap; ook die ander monnike spring nie sy berisping vry nie. Zjidjata se geskrifte bevat meer spreektaal as dié van sy tydgenote, en hy vermy die hoogdrawende styl van die Bisantynse skrywers. Wat ook noemenswaardig is, is die baie lewensbeskrywings van heiliges en Vaders in die vroeë Oos-Slawiese letterkunde, soos die twee "Lewens van Sinte Boris en Gleb", wat in die laat 11de eeu geskryf is, vermoedelik deur Jakof die Monnik en Nestorius die Kroniekskrywer.

Die sogenaamde "Primêre Kronieke", wat vermoedelik ook deur Nestorius geskryf is, was die begin van ’n lang reeks geskrifte deur Russiese kroniekskrywers, tot in die 17de eeu. Benewens Nestorius se kronieke, is daar ook dié van Nowgorod, Kiëf, Wolhinië en baie ander. Enige stad wat enigsins belangrik was, het kroniekskrywers gehad.

Daar is ook bewonderenswaardige werke deur vroeë reisigers, soos die opperab Daniël, wat die Heilige Land aan die einde van die 11de eeu en begin van die 12de eeu besoek het. ’n Latere reisiger was Afanasi Nikitin, ’n handelaar van Twer wat Indië in 1470 besoek het. Hy het ’n rekord van sy avonture nagelaat.

’n Vreemde geskrif uit die ou Slawiese tyd is "Instruksie" (Поучение, "Po-oetsjenije") deur Wladimir Monomach, wat hy vir sy seuns geskryf het. Dit gee ’n goeie beeld van die alledaagse lewe van ’n Slawiese prins. "Die Paterikon van die Kiëfse Grotklooster" (Киево-Печерский патерик, "Kijewo-Petsjerski paterik") is ’n tipiese Middeleeuse versameling verhale oor die lewe van monnike – met duiwels, engele en spoke daarin asook wonderbaarlike opwekkings.

Die beroemde "Verhaal van Igor se Veldtog" (Сло́во о полку́ И́гореве, "Slowo o polkoe Igorewe") gaan oor die ekspedisie van Igor Swjatoslawitsj, prins van Nowgorod-Siwerski, teen die Koemane. Dit is nie ’n gedig nie, maar ’n stuk ritmiese prosa. Interessant is die vermenging van die Christendom en antieke Slawiese godsdiens. Nog ’n aspek wat dit onderskei van ander Westerse verhale van die tyd is die baie lewendige beskrywings van die natuur, en die rol wat die natuur in menslike lewens speel.

"Zadonsjtsjina" (Задо́нщина, min of meer "Die Gebied oorkant die Donrivier") is ’n soort prosa-gedig in dieselfde styl en handel oor die Slag van die Koelikowo-veld, wat Dmitri Donskoi in 1380 teen die Mongole gewen het.

Die vroeë wette van Kiëf-Roes word behandel in baie geskrifte, soos die "Roeska Prawda" van Jaroslaf die Wyse, wat bewaar gebly het in die kroniek van Nowgorod; die datum is tussen 1018 en 1072. Die regskode wys die Kiëf-Roes van daardie tyd was op dieselfde beskawingsvlak as die res van Europa.



</doc>
<doc id="124822" url="https://af.wikipedia.org/wiki?curid=124822" title="Strangford">
Strangford

Strangford (afgelei van Oudnoors "Strangr-fjǫrðr", "sterk fjord") is 'n klein nedersetting by die mond van Strangford Lough in die Noord-Ierse graafskap Down, met 'n bevolking van 495 volgens die sensus van 2011.

Strangford se dorpsbeeld word oorheers deur reekse 19de eeuse kothuise en Georgiaanse terrashuise wat 'n uitsig oor die dorp se klein hawe bied.

Transport NI, 'n uitvoerende agentskap van die Noord-Ierse Departement vir Infrastruktuur, bedryf 'n veerbootdiens wat Strangford met Portaferry aan die teenoorliggende oewer van Strangford Lough verbind. Terwyl die veerbootroete oor 'n afstand van slegs 0,6 nautiese myl of 1,1 km strek, met 'n gemiddelde vaartyd van agt minute, is die padafstand tussen die twee nedersettings sowat 75 km (een en 'n half uur se motorrit).


</doc>
<doc id="124823" url="https://af.wikipedia.org/wiki?curid=124823" title="Connacht Rugby">
Connacht Rugby

Connacht Rugby ( "Rugbaí Connachta") is een van die vier professionele rugbyspanne op die Ierse eiland. Hulle ding mee in die Guiness Pro14, Europese Rugbykampioenebeker, Europese Rugbyuitdaagbeker. Die span verteenwoordie vir IRVU COnnacht-tak, wat een van die vier hooftakke van die IRVU is, en is verantwoordelik vir rugby in die geografiese provinsie van Connacht.

Connacht se tuiswedstryde word op die Galway Sportgronde gespeel en daar is plek vir 8 100 toeskouers. Connacht speel in ’n oorwegend groen-en-blou trui, groen broek en groen-en-wit kouse. Die wapen van Connacht Rugby is ’n aangepaste weergawe van die provinsiale vlag van Connacht en bestaan uit ’n gehalveerde arend en arm wat ’n swaard vashou.

Met slegs 7% van die totale aantal Ierse rugbyspelers het Connacht ’n baie kleiner spelerbasis om van te kies as die ander drie provinsies, gedeeltelik weens die klein bevolking van die provinsie en die relatiewe gewildheid van sportsoorte van die Gaeliese Atletiekvereniging soos Gaeliese voetbal en hurling. Rugby in Connacht het egter uitgebrei met groter kaartjieverkope veral in Connacht se eerste seisoen van deelname aan die Heinekenbeker. Deur die pogings van die Connacht-tak van die IRVU het die provinsie ook in skooldeelname en ouderdomsgroepe gegroei deur inisiatiewe soos die "Grassroots to Greenshirts"-veldtog. Die Connacht Eagles, ’n ontwikkelingspan, speel sedert die 2012-’13-seisoen in die Britse en Ierse Beker.

Connacht se span vir die 2017-’18-seisoen:



</doc>
<doc id="124829" url="https://af.wikipedia.org/wiki?curid=124829" title="Protoslawies">
Protoslawies

Protoslawies is die onbekende, gerekonstrueerde taal waaruit al die Slawiese tale ontstaan het. Dit verteenwoordig die taal wat die Slawiërs van omstreeks die 5de tot die 9de eeu gepraat het. Nes met ander prototale is geen geskrifte al ontdek nie; geleerdes het die taal gerekonstrueer met inagneming van bekende Slawiese en ander Indo-Europese tale.

In die tyd dat die taal gepraat is, het die Slawiessprekende streek geweldig uitgebrei, en daarmee saam die taal. Verskillende dialekte het vroeg in dié tyd begin ontstaan, maar algemene taalkundige eenvormigheid en wedersydse begrip tussen die dialekte het nog ’n paar eeue voortgeduur. Klankveranderings het dikwels oor die hele gebied versprei. 

Die Protoslawiese tydperk word gewoonlik in drie dele verdeel:

Die eerste Slawies wat in geskrifte aangetref word, is ’n dialek uit die laat 9de eeu wat om Thessaloniki in Masedonië (Griekeland) gepraat is; dit word aangetref in Ou Kerkslawiese manuskripte.



</doc>
<doc id="124834" url="https://af.wikipedia.org/wiki?curid=124834" title="Kristalsisteem">
Kristalsisteem

'n Kristalsisteem beskryf die uitwendige simmetrie van 'n goedgevormde kristal. Hoewel die inwendige simmetrie daarvan in 230 ruimtegroepe beskryf word wat tot 32 kristalklasse en 14 Bravais-tralies behoort, kan hierdie inwendige simmetrie net met metodes soos X-straalkristallografie bepaal word. 'n Geoloog kan in die veld net die uitwendige simmetrie bekyk en dit val in net ses kristalsisteme. Een daarvan, die heksagonale sisteem word nogtans dikwels nog onderverdeel in drie divisies. Die kristalsisteme en hul divisies en kenmerke word in die volgende tabel gegee.


</doc>
<doc id="124837" url="https://af.wikipedia.org/wiki?curid=124837" title="Jeremy Cronin">
Jeremy Cronin

Jeremy Cronin (1949-) is ’n Suid-Afrikaanse skrywer, digter, politikus en aktivis. Hy is ’n lid van die Suid-Afrikaanse Kommunistiese Party (SAKP) en die ANC se nasionale uitvoerende komitee, asook ’n adjunkminister in pres. Jacob Zuma se kabinet. In die 1970's voltooi hy sy meestersgraad in die filosofie in Frankryk. Sy werk in die SAKP se propaganda-eenheid lei in 1976 tot sy skuldigbevinding ingevolge die destydse Wet op Binnelandse Veiligheid en ’n vonnis van sewe jaar gevangenskap. In 1983 is hy met die Ingrid Jonkerprys vir sy bundel "Inside and out" bekroon.

Cronin is op 12 September 1949 in Kaapstad gebore en het in 'n Rooms-Katolieke gesin in Rondebosch grootgeword. Gedurende sy tienerjare wou hy 'n priester word. Hy doen sy militêre diens in die Suid-Afrikaanse Vloot en ontvang in 1968 'n beurs om aan die Universiteit van Kaapstad te studeer. Hier word hy 'n lid van die Radikale Studentevereniging en is hy as 'n lid van die destyds verbande SAKP gewerf.

In die vroeë 1970's het Cronin sy meestersgraad in Filosofie in Frankryk verwerf en na Suid-Afrika teruggekeer, waar hy aan die Universiteit van Kaapstad se Departement Filosofie gedoseer het.

Cronin se werk in die SAKP se propaganda-eenheid het hom onder die aandag van die Suid-Afrikaanse Buro vir Staatsveiligheid gebring. Hy is op aanklagte ingevolge die Wet op Terrorisme en Interne Veiligheid in hegtenis geneem en in September 1976 in die Kaapse Hooggeregshof verhoor. Die aanklagte sluit in sameswering met lede van die SAKP en die ANC (beide verbode organisasies), asook die voorbereiding en verspreiding van pamflette namens hierdie organisasies. Cronin is op al die klagtes skuldig bevind en tot sewe jaar gevangenisstraf gevonnis (1976–1983), wat hy in Pretoria uitgedien het. Sy vrou, Anne Marie, is tydens sy tronkstraf aan 'n breingewas oorlede.

Ná Cronin se vrylating het hy in 1983 met die United Democratic Front (UDF) begin saamwerk. Hy was die redakteur van hulle teoretiese tydskrif, "Isizwe" (Die Nasie). Hy was ook by onderwys betrokke, maar in die laat 1980's het toenemende teistering van die veiligheidsmagte hom en sy vrou genoop om Suid-Afrika te verlaat en eers na Londen te gaan, en daarna na Lusaka in Zambië, waar hy nou met Joe Slovo en die ANC/SAKP-alliansie saamgewerk het. Hy het die Chris Hani-gedenklesing getiteld "Hoekom Suid-Afrika nooit soos Zimbabwe sal wees nie" op 4 Mei 2008 in Durban gelewer. Op 10 Mei 2009 het president Jacob Zuma hom as adjunkminister van vervoer aangestel.

Digbundels:



</doc>
<doc id="124838" url="https://af.wikipedia.org/wiki?curid=124838" title="Geoff Cronjé">
Geoff Cronjé

Geoff Cronjé was die eerste hoof van die Universiteit van Pretoria se dramadepartement. Die departement is op aandrang van prof. F.C.L. Bosman en Anna Neethling-Pohl in 1965 tot stand gebring. Cronjé het drie doktorsgrade gehad en is veral as ’n kenner op die gebied van dramakunde (die beginsels en praktyk van die drama) beskou. Sy handboek, "Die drama as speelstuk", is deur talle studente gebruik. As lid van die toneelkomitee van die destydse Truk was sy bydrae deurslaggewend vir die skryf en opvoer van vernuwende werk, soos P.G. du Plessis se Siener in die suburbs en Bartho Smit se "Christine".


</doc>
<doc id="124839" url="https://af.wikipedia.org/wiki?curid=124839" title="Lansfordiet">
Lansfordiet

Lansfordiet is 'n gehidreerde magnesiumkarbonaatmineraal met samestelling: MgCO·5HO. Landsfordiet is in 1888 in 'n steenkoolmyn in Lansford, Pennsylvanië, ontdek. Dit kristalliseer in die monokliniese kristalstelsel en kom tipies voor as kleurlose tot wit prismatiese kristalle en stalaktietiese massas. Dit is 'n sagte minerale, Mohs-hardheid van 2,5, met 'n lae relatiewe digtheid van 1,7. Dit is deursigtig tot deurskynend met brekingsindekse van 1,46 tot 1,52.




</doc>
<doc id="124840" url="https://af.wikipedia.org/wiki?curid=124840" title="Kremersiet">
Kremersiet

Kremersiet is 'n seldsame mineraal wat 'n gehidreerde meervoudige chloried van yster, ammonium en kalium met die formule: (NH, K) 2FeCl · HO is. Kremersiet is 'n bruinrooi tot oranje mineraal wat in die ortorombiese stelsel kristalliseer. Dit is 'n wateroplosbare mineraal wat gevind word rondom vulkaniese fumarole. Dit kom voor by Vesuvius, Italië en Berg Etna, Sisilië. Dit is in 1853 ontdek en is vernoem na die Duitse chemikus, Peter Kremers (gebore 1827).




</doc>
<doc id="124841" url="https://af.wikipedia.org/wiki?curid=124841" title="Nekrasoviet">
Nekrasoviet

Nekrasoviet is 'n seldsame koper-vanadium-sulfosout mineraal met die formule CuV(Sn,As,Sb)S. Dit kristalliseer in die isometriese kristalstelsel en kom voor as klein korrels in ertsaggregate. Dit is 'n bruin ondeursigtige metaliese mineraal met Mohs-hardheid van 4,5 en 'n relatiewe digtheid van 4,62. Dit is die eerste keer in 1984 in die Khayragatsch ertsafsettings van Oos-Uzbekistan beskryf en is vernoem na die Russiese mineraloog Ivan Yakovlevich Nekrasov (gebore 1929).




</doc>
<doc id="124842" url="https://af.wikipedia.org/wiki?curid=124842" title="Renieriet">
Renieriet

Renieriet (Cu,Zn)(Ge,As)FeS is 'n seldsame koper-sink-germaniumdraende sulfiedmineraal. Dit kom onder andere in die Kipushi-myn, D.R.Kongo en in Namibië voor. Renieriet is vernoem na Armand Renier (26 Junie 1876 – 9 Oktober 1951), 'n Belgiese geoloog en direkteur van die Belgiese Geologiese Opname.



</doc>
<doc id="124843" url="https://af.wikipedia.org/wiki?curid=124843" title="Upaliet">
Upaliet

Upaliet (Al(UO)(PO)O(OH)·7HO) is 'n mineraal wat in die Demokratiese Republiek van die Kongo gevind word. Dit is vernoem na uraan, fosfor en aluminium. Die tiperende ligging plek is Kobokobo pegmatiet, Mwenga, Sud-Kivu, Demokratiese Republiek van die Kongo.



</doc>
<doc id="124844" url="https://af.wikipedia.org/wiki?curid=124844" title="Tantiet">
Tantiet

Tantiet is 'n seldsame tantaaloksiedmineraal met formule TaO. Tantiet vorm deursigtig mikroskopiese kleurlose trikliene – pedale kristalle met 'n diamantglans. Dit het 'n Mohs-hardheid van 7 en 'n hoë relatiewe digtheid van 8.45. Chemiese ontledings toon geringe insluiting (1.3%) niobiumoksied. Dit is die eerste keer in 1983 beskryf vir 'n voorkoms in 'n pegmatiet in die Kola-skiereiland, Rusland. Dit is ook gerapporteer in 'n pegmatiet-kompleks in Florence County, Wisconsin. Geassosieerde mineraal-spesies sluit in elbaïet, lepidoliet, spodumeen, kolumbiet-tantaliet, wodginiet en microliet.




</doc>
<doc id="124847" url="https://af.wikipedia.org/wiki?curid=124847" title="Siklosilikaat">
Siklosilikaat

Siklosilikate (vanaf die Grieks κύκλος kuklos, sirkel) is silikate met verbinde tetraheders in 'n ringvorm met − 

Hulle besit 'n Si:O verhouding van 1:3 en hulle bestaan as 3-lid ringe − of 6-lid ringe −. Hulle word in die geplaas.




</doc>
<doc id="124848" url="https://af.wikipedia.org/wiki?curid=124848" title="Inosilikaat">
Inosilikaat

Inosilikate (vanaf die Grieks ἴς , ἰνός inos], vesel), is ketting silikate, met enkel of dubbelkettings van Silikaat tetraheders. Die enkel ketting Ino-silikate het 'n Si:O verhouding van 1:3 (SiO3), terwyl die dubbelketting Ino-silikate 'n Si:O verhouding van 4:11 het Si4O11. Nickel–Strunz classification: 09.D


Amfibool groep



</doc>
<doc id="124851" url="https://af.wikipedia.org/wiki?curid=124851" title="Filosilikaat">
Filosilikaat

Filo-silikate (vanaf die Grieks φύλλον phyllon, blaar), vorm paralelle velle (blaaie) van silikaat tetraeders. Hierdie tetraeders vorm 'n 2-dimensionele raamwerk, waar die individuele tetraeders met mekaar verbind is. In hierdie 2-dimensionele raamwerk of vel, is die bindings tussen die tetraeders sterk, maar die bindings tussen die verskillende velle is swak, aangesien die SiO trtraeders nie tussen velle met mekaar verbind is nie. Die Si:O verhouding is Si2O5 of a 2:5.

Nickel–Strunz classification: 09.E. Alle Filo-silikate is gehidreer met of water of hidroksiel groepe aangeheg.



</doc>
<doc id="124853" url="https://af.wikipedia.org/wiki?curid=124853" title="Sinklien">
Sinklien

'n Sinklien (Engels: "syncline") is 'n kom-vormige plooi (of gedeelte van 'n plooi), met die jongste lae nader aan die plooi-as en die jonger lae na die bokant, terwyl die die ouer lae na onder lê.
In die geologiese veld is daar selde eenvoudige gevalle, en talle moontlike variasies.

In gevalle waar die relatiewe ouderdom van die verskillende lae onbekend is, of die jonger lae in 'n sinklien na onder lê en die ouer lae na bo, word die struktuur 'n sinvorm genoem. Dit vind gewoonlik plaas waar die gelaagdheid a.g.v. tektoniese kragte omgekeer word.

Van die beste voorbeelde van sinkliene en antikliene in suid-Afrika kan in die Kaapse Plooiberge waargeneem word, wat vanaf die verre weste van die Kaapprovinsie tot in die Oos-Kaap strek.



</doc>
<doc id="124854" url="https://af.wikipedia.org/wiki?curid=124854" title="Antiklien">
Antiklien

'n Antiklien (Engels: "anticline") is 'n koepelvormige plooi (of gedeelte van 'n plooi), met die oudste lae nader aan die plooi-as en die jonger lae na die bokant, terwyl die ouer lae na onder lê.

In die geologiese veld is daar selde eenvoudige gevalle, en talle moontlike variasies.

In gevalle waar die relatiewe ouderdom van die verskillende lae onbekend is, of die jonger lae in 'n antiklien na onder lê en die ouer lae na bo, word die struktuur 'n antivorm genoem. Dit vind gewoonlik plaas waar die gelaagdheid a.g.v. tektoniese kragte omgekeer word.

Antikliene en antivorme is van groot belang in veral die olie en gasbedryf. In hierdie bedryf is daar twee goed nodig om olie en gasafsettings te vorm:

Dit is in die tweede gedeelte waar antikliene / antivorms van groot belang is, aangesien antikliene wat uit ondeurdringbare gesteentes bestaan, die gas en olie verhoed om te ontsnap, en dus teikens van eksplorasie word.

Van die beste voorbeelde van sinkliene en antikliene in suid-Afrika kan in die Kaapse Plooiberge waargeneem word, wat vanaf die verre weste van die Kaapprovinsie tot in die Oos-Kaap strek.



</doc>
<doc id="124855" url="https://af.wikipedia.org/wiki?curid=124855" title="Kalininiet">
Kalininiet

Kalininiet (ZnCrS) is 'n thiospinel-mineraal wat in 1985 in Rusland gevind is in die Pereval Marmergroewe, Slyudyanka (Sludyanka), Baikal-meer, Irkutskaya Oblast, Prebaikalia (Pribaikal'e), Oos-Siberiese Streek. Dit is vernoem na P.V. Kalinin, Russiese mineraloog en petroloog, en ondersoeker van die suidelike Baikal-streek.



</doc>
<doc id="124860" url="https://af.wikipedia.org/wiki?curid=124860" title="Madelung-konstante">
Madelung-konstante

Die Madelung-konstante is ' geometriese konstante wat in die anorganiese chemie 'n belangrike rol speel in die beskrywing van die bindingsenergie van suiwer ioniese kristallyne stowwe.

Indien twee ione, 'n katioon met lading Z en 'n anioon met lading Z mekaar nader tot 'n afstand r, is hulle elektrostatiese energie:

In die kristal het 'n katioon nogtans meer as een anioon-nabuur. In die B1-struktuur van haliet het 'n natriumioon ses chloornabure op afstand formula_2 en twaalf Na-bure op afstand formula_3 ensomeer. Hierdie feit kan in die formule met die Madelungkonstante A weergegee word.

In die geval van die halietstruktuur geld:

Hierdie uitdrukking is 'n konvergerende reeks, maar dit verskillend vir elke struktuurtipe.

Wanneer die stoigiometrie nie 'n ioonverhouding van 1:1 het nie, is daar twee maniere om die konstante weer te gee, soos hierbo (die geometriese een) of die konvensionele een wat gebruik maak van die faktor formula_6 wat die hoogste gemeenskaplike faktor van Z en Z is. Vir fluoriet () formula_7.

Die Madelung-energie verklaar 90% van die bindingsenergie van 'n suiwer ioniese kristal. Indien die binding meer kovalent of metallies word, is dit nie langer die geval nie.


</doc>
<doc id="124861" url="https://af.wikipedia.org/wiki?curid=124861" title="Alfred Jules Ayer">
Alfred Jules Ayer

Alfred Jules Ayer (Londen, 29 Oktober 1910 – Londen, 27 Junie 1989), beter bekend as A.J. Ayer (hy is Freddie genoem deur sy vriende), was 'n filosoof wie help om die logiese positivisme te populariseer in die Engelstalige lande deur middel van sy boeke "Language, Truth, and Logic" (1936) en "The Problem of Knowledge" (1956). Hy word beskou as die filosofiese opvolger van Bertrand Russell, hoewel hy meer bekend geword het deur die aanpas van idees van ander, as deur die skep van oorspronklike idees. Hy is veral bekend weens sy verifieerbeginsel, 'n poging tot die skep van 'n proses om te bepaal of 'n sin 'n logiese betekenis het of nie.

Ayer woon in Eton en studeer in die Klassieke aan Oxford universiteit. Daarna woon hy 'n jaar in Wene, waar hy interaksie het met lede van die Weense Sirkel. Terug in Engeland publiseer hy sy eerste boek "Language, Truth, and Logic" in 1936. In die werk word vir die eerste keer in Engels gefokus op die logiese positivisme soos ontwikkel deur die Weense Sirkel. Hierdie boek het Ayer op die ouderdom van 26 gevestig as 'n leidende filosoof binne Britse filosofiese kringe. Van 1933 tot 1940 was hy 'n dosent in filosofie aan Christ Church, Oxford.

Tydens die Tweede Wêreldoorlog dien hy in die Britse leër en in MI6. Daarna was hy Grote Professor van die Filosofie van die Gees en Logika aan die University Kollege Londen van 1946 tot 1959, waarna hy terugkeer na Oxford om Wykeham Professor van Logika aan die New College te word. Hy was die president van die Aristotelian Society van 1951 tot 1952 en word tot ridder verhef in 1970. Kort voor sy dood in 1989 ontvang hy publisiteit na hy 'n ongebruiklike naby-doodervaring beleef het.

In "Language, Truth and Logic" (1936), stel Ayer die verifieerbeginsel as die enigste geldige basis vir filosofie. Indien logiese of empiriese verifiëring nie moontlik is nie, is stellings soos "God bestaan" of "welsyn is goed" nie waar of onwaar nie, maar betekenisloos en mag dus uitgesluit of geïgnoreer word. Godsdienstige taal spesifiek is onverifieerbaar en as as sulks letterlik niksseggend. Hy kritiseer ook C. A. Mace se opinie dat metafisika '‘n vorm van intellektuele poësie is. Die standpunt van 'n persoon wie in God glo dui nie op 'n verifieerbare hipotese nie en word somtyds verwys na as ignostisisme (soos byvoorbeeld deur Paul Kurtz). In later jare het Ayer herbevestig dat hy nie in God glo nie en begin na homself begin verwys as 'n ateïs. Hy volg in die voetspore van Bertrand Russell deur met die Jesuïetiese geleerde Frederick Copleston te debatteer oor die onderwerp van godsdiens.

Ayer se weergawe van "emotivisme" verdeel "die gewone stelsel van etiek" in vier kategorieë:

Hy fokus op proposisies van die eerste kategorie naamlik morele oordeel. Ayer stel dat die tweede kategorie behoort tot die wetenskap, die van die derde kategorie is bloot opdragte en die vierde kategorie (wat beskou word in normatiewe etiek eerder as meta-etiek) is te konkreet vir etiese filosofie.

Ayer argumenteer dat morele oordele nie vertaal kan word in nie-etiese, empiriese terme nie en dus nie geverifeer kan word nie. Hiermee stem hy saam met die etiese intuȉsioniste. Hy verskil van intuȉsioniste deur aanspraak tot intuïsie van nie-empiriese morele waarhede te verwerp as waardeloos. Die intuïsie van een person sal dikwels dié van 'n ander weerspreek. In plaas daarvan het Ayer tot die gevolgtrekking gekom dat etiese konsepte "bloot pseudo-konsepte" is.

Die teenwoordigheid van 'n etiese simbool in 'n proposisie voeg niks by tot die feitlike inhoud daarvan nie. Dus as ek vir iemand sê; "Jy het verkeerd opgetree deur daardie geld te steel", deel ek niks meer as ek bloot sou gesê het; "Jy het daardie geld gesteel." Deur by te voeg dat hierdie aksie verkeerd is, word geen addisionele standpunt gehuldig nie. Ek sal bloot my morele afkeer daarvan getuig. Dit is asof ek gesê het, "Jy steel daardie geld," in 'n toon van afgryse, of het dit geskryf met die byvoeging van uitroeptekens. As ek nou my vorige standpunt veralgemeen en sê; "Om geld te steel is verkeerd," skep ek 'n sin wat geen feitlike betekenis het nie. Dus uiter ek geen proposisie wat of waar of vals kan wees nie. Ek spreek bloot 'n sekere morele sentiment uit.




</doc>
<doc id="124862" url="https://af.wikipedia.org/wiki?curid=124862" title="Groot Ljachof-eiland">
Groot Ljachof-eiland

Die Groot-Ljachofeiland is die grootste eiland van die Ljachof-eilande van die argipel van Nieu-Siberiese Eilande. Die eiland is deel van die buffersone van die Oest-Ljenksi natuurreservaat.

Die eiland word deur die Dmitri Lapjef-straat van die vasteland geskei en deur die Eterikan-straat van die Klein Ljachofeiland wat ten noorde daarvan lê. Groot Ljachof het 'n oppervlak van 4600 km. Die Kighiljag-berg is die westelikste punt en die Sjalourowa-berg die oostelikste punt. Die hoogste punt is die berg Emi-Tas met 'n hoogte van 270 m.

Kosakke onder Jakof Permjakof en Merkuri Waghin het die eiland die eerste keer in 1712 bereik. Van die groot riviere is die Eterikan-rivier en die Bloednaja (Verlore) rivier. Daar is geen bos nie.

Daar is in 2015 op hierdie eiland die geraamtes van ses mammoete gevind. Hulle vel het goed genoeg bewaar gebly dat dit vir kloning gebruik kan word in die raamwerk van 'n projek wat beoog om die mammoet te laat herleef.


</doc>
<doc id="124874" url="https://af.wikipedia.org/wiki?curid=124874" title="Katjie">
Katjie

'n Katjie is 'n jong kat. Na geboorte is katjies totaal afhanklik van hulle moeder vir hulle oorlewing, en hulle oë gaan eers na ongeveer sewe tot tien daë oop. Na ongeveer twee weke, ontwikkel katjies vinnig, en begin die omgewing om hulle nes te ondersoek. Na 'n verdere drie tot vier weke, begin hulle om vaste kos te eet, en kry hulle volwasse tande. Die kleintjies van huiskatte is hoogs sosiaal, en kom goed met mense oor die weg.

Katjies word gewoonlik in werpsels van twee tot tien gebore, na 'n draagtyd van tussen 64 en 67 dae, gemiddeld 66 dae. Katjies word in 'n vliesagtige sak, die amnion, gebore, wat deur die ma afgebyt en opgeëet word.

Vir die eerste paar weke van hulle lewe, kan katjies nie urine of ontlasting voortbring, sonder dat hulle deur hulle ma gestimuleer word nie. Hulle is ook nie voor die ouderdom van drie weke in staat daartoe om hulle ligaamstemperatuur te reguleer nie, sodat katjies wat in 'n omgewingstemperatuur benede 27 °C gebore word, aan hipotermie kan sterf as hulle ma hulle nie warm hou nie. Die moeder se melk is baie belangrik vir die katjies se voeding en normale groei. Die melk verskaf ook teenliggaampies aan die katjies, wat help om hulle teen infeksies te beskerm. Pasgebore katjies kan nie gekonsentreerde urine produseer nie, sodat hulle 'n hoë behoefte aan vloeistof het. Nadat katjies se oë oopgaan, ongeveer sewe tot tien dae na geboorte, is die retina eers onderontwikkeld, en hulle sig is dus swak. Eers ongeveer tien weke na geboorte kan hulle so goed soos volwasse katte sien.

Katjies ontwikkel baie vinnig tussen 'n ouderdom van twee tot sewe weke. Hulle koördinasie en krag verbeter. Hulle speel en baklei met mekaar, en begin om die omgewing om die nes of den te ondersoek. Hulle leer om hulself en mekaar te was, en speel jag- en agtervolging-speletjies, wat hulle natuurlike roofinstinkte toon. Hierdie ingebore vaardighede word ontwikkel deur hulle ma of ander volwasse katte, wat lewendige prooi na die nes bring. Later demonstreer die volwasse katte demonstreer jagtegnieke wat die katjies naboots. Wanneer hulle 'n ouderdom van drie tot vier weke bereik, word hulle geleidelik gespeen en begin om vaste kos te eet. Hulle is gewoonlik op 'n ouderdom van ses tot agt weke volledig gespeen. Katjies begin om hulle melktande rondom 'n ouderdom van drie maande te verloor, en het teen nege maande 'n volledige stel volwasse tande. Katjies eet hoofsaaklik vaste kos nadat hulle gespeen is, maar hou aan om af en toe te soog totdat hulle van hulle ma geskei word. Sommige katte sal hulle katjies so vroeg soos drie maande verwilder, terwyl ander voortgaan om hulle op te pas totdat hulle seksuele volwassenheid bereik.

Die geslag van die katjies is gewoonlik maklik om by geboorte te bepaal. Teen ses tot agt weke word dit moeiliker weens die groei van die pels rondom die geslagsdele. Die opening van die mannetjie se uretra is rond, terwyl die wyfie s'n 'n spleet is. Nog 'n kenmerkende verskil is die afstand tussen die anus en die opening van die uretra, wat groter is by mannetjies as by wyfies.

Katjies is hoogs sosiale diere, en spandeer die meeste van die tyd wanneer hulle nie slaap nie om te speel met ander diere asook op hulle eie. Die hoogtepunt van hulle speelgedrag met ander katjies is in die derde of vierde maand na geboorte, en teen ongeveer vyf maande word meer alleen jag- en agtervolgings-gedrag getoon.

Katjies is aangetrokke tot donker plekke om weg te kruip, wat soms noodlottige gevolge het as hulle nie noukeurig dopgehou word nie.

Alhoewel huiskatjies dikwels op 'n ouderdom van ses tot agt weke na nuwe huise gestuur word, is daar aanduidings dat die tydperk van ses tot twaalf weke belangrik is vir 'n katjie se sosiale ontwikkeling en gedrag. Gevolglik sal telers gewoonlik nie katjies jonger as twaalf weke verkoop nie. Katjies word gewoonlik teen 'n ouderdom van ongeveer sewe maande seksueel volwasse. 'n Kat bereik teen ongeveer eenjarige ouderdom volle "volwassenheid".

Huiskatte in ontwikkelde gemeenskappe word gewoonlik tussen twee en drie maande teen algemene katsiektes ingeënt. Die normale kombinasie-inenting beskerm teen virale rhinotracheïtis, kalisivirus, en panleukopenie. Hierdie inenting word gewoonlik by agt, twaalf en sestien weke toegedien, en 'n inenting teen hondsdolheid kan op sestien weke gegee word. Katjies word gewoonlik op sewe maande gesteriliseer, maar dit kan selfs so jonk as sewe weke gedoen word. So 'n vroeë sterilisasie blyk nie om enige langtermyn gesondheidsrisiko's vir katte in te hou nie, en kan selfs voordelig wees in die geval van manlike katte. Katjies word algemeen vanaf ongeveer vier weke ontwurm om rondewurms uit te roei.

Katjies benodig 'n hoër-kalorie dieet met meer proteïen as volwasse katte. Jong weeskatjies het elke twee tot vier ure katmelk nodig, en het fisiese stimulasie nodig om te urineer of ontlas. Omdat koeimelk nie die nodige voedingstowwe bevat nie, word kunsmatige katmelkvervanging vervaardig om klein katjies te voer. Katjies wat deur mense grootgemaak word, is geneig om baie liefderyk te wees teenoor mense, en kan meer afhanklik van mense wees as katte wat deur hulle ma grootgemaak word, maar kan ook meer humeurig of aggressief wees.  Afhangend van die ouderdom toe hulle wees gelaat is, en hoe lank hulle sonder hulle moeder was, kan hulle ook ernstig ondergewig wees, en kan later ernstige probleme, byvoorbeeld hartkwale, hê. Die gekompromiteerde immuunsisteem  van jong katjies, weens die ontbreking van teenliggaampies in die moedersmelk, kan hulle besonder vatbaar vir infeksies maak, sodat antibiotika toegedien moet word.


</doc>
<doc id="124876" url="https://af.wikipedia.org/wiki?curid=124876" title="Angara">
Angara

Die Angara (Boerjaties: Ангар, "Angar", letterlik: "gesplete"; Russies: Ангара́, "Angará"), soms ook Bo-Toengoeskarivier (Верхняя Тунгуска, "Verkhnyaya Tunguska") of Laer-Angara (Ни́жняя Ангара́, "Nizhnyaya Angara") genoem, is die grootste sytak van die Jenisejrivier in Siberië. Dié rivier, met 'n lengte van 1 799 km (1 105 myl), ontspring naby Irkoetsk uit die Baikalmeer en vorm dié meer se enigste uitvloei. Aansluitend vloei dié rivier in 'n noordelike rigting deur die Irkoetsk-oblast en bereik Bratsk. Verder noord vloei die Angara in 'n westelike rigting deur die Krasnojarsk-krai en mond sowat 250 km noord van Krasnojarsk in die Jenisejrivier uit. Die Selenga, die grootste van die Baikalmeer se invloeiende riviere, word hidrologies as die Angara se boloop beskou.


</doc>
<doc id="124879" url="https://af.wikipedia.org/wiki?curid=124879" title="Selenga">
Selenga

Die Selenga of Selenge (Boerjaties: Сэлэнгэ гол, "Selenge gol", Сэлэнгэ мүрэн, "Selenge müren"; Mongools: Сэлэнгэ мөрөн, "Selenge mörön"; Russies: Селенга́, "Selengá") is die grootste van die Baikalmeer se invloeiende riviere. Dié rivier, met 'n lengte van 1 480 km (920 myl), ontstaan deur die saamvloei van die Delgermörön- en Ider-riviere in Hövsgöl, Noord-Mongolië. Aansluitend vloei dié rivier, in Mongolië Selenge genoem, in 'n noordoostelike rigting deur Noord-Mongolië en bereik die Russiese grens. In Rusland word dié rivier Selenga genoem en vloei in 'n noordelike rigting deur die Boerjatië-republiek, tot dié republiek se hoofstad Oelan-Oede. Aansluitend vloei dié rivier in 'n westelike rigting en mond in die Baikalmeer uit. Die Selenga word hidrologies as die Angara se boloop beskou.


</doc>
<doc id="124884" url="https://af.wikipedia.org/wiki?curid=124884" title="Argoen">
Argoen

Die Argoen of Ergoen (Boerjaties: "Urgengol", letterlik: "breë rivier"; Chinees: 额尔古纳河, pinyin: "É'ěrgǔnà hé"; Mongools: Эргүнэ мөрөн, "Ergüne gol"; Russies: Аргу́нь) is die grootste sytak van die Amoer. Dit vorm saam met die Schilka een van twee bronriviere van die Amoer. Dié rivier, met 'n lengte van 1 620 km (1 007 myl), ontspring in die Groot Sjingan-bergreeks in die Mantsjoerye, die noordoostelike deel van die Volksrepubliek China. Aansluitend vloei dié rivier in 'n westelike rigting en word Hailar genoem. Net wes van die grens tot Mongolië en suid van die grens tot Rusland begin dié rivier in 'n noordoostelike rigting vloei. Die Argoen vorm vir 944 km die grens tussen China en Rusland totdat die rivier sy noordelikste punt bereik en die Schilka ontmoet, die Amoer se tweede bronrivier.

Tydens die reënseisoen vloei water van die Hulunmeer, wat eintlik sonder uitvloei is, sowat 30 km noord en bereik die Argoen. Daarmee behoort die Kherlen se rivierloop soms tot die Argoen-Amoer-rivier, wat daardeur 'n lengte van 5 052 km (3 139 myl) bereik.


</doc>
<doc id="124886" url="https://af.wikipedia.org/wiki?curid=124886" title="Keiliet">
Keiliet

Keiliet is 'n yster-magnesium-sulfiedmineraal (chemiese formule (Fe, Mg) S)) wat in enstatiet-chondriete voorkom. Keiliet is die yster-dominante analoog van niningeriet, en is vernoem na Klaus Keil (gebore 1934).

Keiliet kan onder andere in enstatietchondriete soos die Zakłodzie-meteoriet voorkom. Dit blyk egter beperk te wees tot enstatiet-chondriete wat deur impak-smelting beïnvloed is, en wat toe vinnig afgekoel het. Daar is meteoriete wat as impaksmeltfraksies geklassifiseer word, maar wat nie keiliet bevat nie. Dit word verklaar deur 'n dieper begrawing na die impak, wat vertraagde afkoeling en geaktiveerde retrogressiewe reaksies (diapftorese) moontlik maak.



</doc>
<doc id="124887" url="https://af.wikipedia.org/wiki?curid=124887" title="Zykaïet">
Zykaïet

Zykaïet of zýkaïet is 'n gryswit mineraal wat bestaan uit arseen, waterstof, yster, swael en suurstof met 'n formule: Fe(AsO)(SO)(OH)·15(HO).

Hierdie dowwe mineraal is baie sag met 'n Mohs-hardheid van slegs 2 en 'n relatiewe digtheid van 2,5. Dit is deurskynend en kristalliseer in die ortorombiese kristalstelsel.
Algemeen geassosieerde minerale sluit limoniet, gips, skorodiet, kwarts en arsenopiriet in.

Dit word aangetref in die Tsjeggiese Republiek, Pole en Duitsland. Zykaïet is die eerste keer in 1978 beskryf vir 'n voorkoms in die Safary-myn, Kutná Hora, Bohemen, Tsjeggië en is vernoem ter ere van Vaclav Zyka (gebore 1926), 'n Tsjeggiese geochemikus.


</doc>
<doc id="124888" url="https://af.wikipedia.org/wiki?curid=124888" title="Zhemchuzhnikoviet">
Zhemchuzhnikoviet

Zhemchuzhnikovite is 'n oksalaatmineraal van organiese oorsprong; Formule NaMg(FeAl)CO.8HO. Dit vorm rookagtige groen kristalle met 'n glasagtige glans en word in Russiese steenkoolmyne gevind. Dit is vernoem na Yury Zhemchuzhnikov (1885–1957), 'n Russiese klei mineraloog.




</doc>
<doc id="124890" url="https://af.wikipedia.org/wiki?curid=124890" title="Phahameng, Tswelopele">
Phahameng, Tswelopele

Phahameng is 'n township in die Tswelopele Plaaslike Munisipaliteit, in sentraal-Vrystaat, Suid-Afrika. Tydens die apartheidera was Phahameng waar die dorp Bultfontein se Swart mense gewoon het.

Volgens die 2011-sensus het die nedersetting 'n bevolking van 21 189 gehad.



</doc>
<doc id="124891" url="https://af.wikipedia.org/wiki?curid=124891" title="Seretse">
Seretse

Seretse is 'n township in die Tokologo Plaaslike Munisipaliteit, in sentraal-Vrystaat, Suid-Afrika. Tydens die apartheidera was Seretse waar die dorp Boshof se Swart mense gewoon het.

Volgens die 2011-sensus het die nedersetting 'n bevolking van 4 651 gehad.



</doc>
<doc id="124892" url="https://af.wikipedia.org/wiki?curid=124892" title="Malebogo">
Malebogo

Malebogo is 'n township in die Tokologo Plaaslike Munisipaliteit van die Wes-Vrystaat, Suid-Afrika. Tydens die apartheidera was Malebogo waar die dorp Hertzogville se Swart mense gewoon het.

Volgens die 2011-sensus het die nedersetting 'n bevolking van 8 445 gehad.



</doc>
<doc id="124894" url="https://af.wikipedia.org/wiki?curid=124894" title="Bronville">
Bronville

Bronville is 'n Kleurling/Swart-woonbuurt op die goudvelde van die provinsie Vrystaat in Suid-Afrika. Die dorp is gestig gedurende die jare van skeiding van swart en bruin mense aangrensend aan die stad Welkom, om werkers te huisves wat op die wêreld se rykste goudmyne gewerk het.

Die dorp buurt deel van die Matjhabeng Plaaslike Munisipaliteit in die Lejweleputswa-distriksmunisipaliteit, wat insluit Welkom.

Vandag het die townships van Thabong en Bronville 'n bevolking van ongeveer 200 000 inwoners. Gewoonlik word verwys na Thabong, met sy 49 onderdele, as die kombinasie van beide Thabong en Bronville, al word Bronville as 'n onafhanklike dorp van Welkom geklassifiseer.


</doc>
<doc id="124895" url="https://af.wikipedia.org/wiki?curid=124895" title="Hani Park">
Hani Park

Hani Park is 'n township van Welkom in die Vrystaat, Suid-Afrika. Volgens die 2011-sensus het die nedersetting 'n bevolking van 9 600 gehad.


</doc>
<doc id="124897" url="https://af.wikipedia.org/wiki?curid=124897" title="Kutloanong">
Kutloanong

Kutloanong is 'n nedersetting in die Vrystaat, Suid-Afrika. Tydens die apartheidera was Kutloanong waar die dorp Odendaalsrus se swartmense gewoon het. Volgens die 2011-sensus het die nedersetting 'n bevolking van 54 350 gehad.


</doc>
<doc id="124898" url="https://af.wikipedia.org/wiki?curid=124898" title="Mmamahabane">
Mmamahabane

Mmamahabane is 'n nedersetting in die Vrystaat, Suid-Afrika. Tydens die apartheidera was Mmamahabane, direk langs Tswelangpele, waar die dorp Ventersburg se swartmense gewoon het. 

Volgens die 2011-sensus het die nedersetting 'n bevolking van 7 813 gehad.


</doc>
<doc id="124899" url="https://af.wikipedia.org/wiki?curid=124899" title="Tswelangpele">
Tswelangpele

Tswelangpele is 'n klein nedersetting in die Vrystaat, Suid-Afrika. Tydens die apartheidera was Tswelangpele, direk suid langs Mmamahabane, waar die dorp Ventersburg se swartmense gewoon het.

Volgens die 2011-sensus het die nedersetting 'n bevolking van 2 150 gehad.


</doc>
<doc id="124900" url="https://af.wikipedia.org/wiki?curid=124900" title="Rhodplumsiet">
Rhodplumsiet

Rhodplumsiet is 'n seldsame rodium-lood-sulfiedmineraal, met die chemiese formule RhPbS.




</doc>
<doc id="124901" url="https://af.wikipedia.org/wiki?curid=124901" title="Phomolong">
Phomolong

Phomolong is 'n nedersetting in die Vrystaat, Suid-Afrika. Tydens die apartheidera was Phomolong waar die dorp Hennenman se swartmense gewoon het. Volgens die 2011-sensus het die nedersetting 'n bevolking van 20 562 gehad.


</doc>
<doc id="124902" url="https://af.wikipedia.org/wiki?curid=124902" title="Phathakahle">
Phathakahle

Phathakahle is 'n nedersetting in die Vrystaat, Suid-Afrika. Tydens die apartheidera was Phathakahle waar die dorp Allanridge se swartmense gewoon het. Volgens die 2011-sensus het die nedersetting 'n bevolking van 16 976 gehad.


</doc>
<doc id="124903" url="https://af.wikipedia.org/wiki?curid=124903" title="Amnion">
Amnion

Die amnion is 'n membraan wat die pas-gevormde embrio bedek. Dit pas aanvanklik styf om die embrio, maar word later met amniotiese vloeistof gevul, wat veroorsaak dat die amnion swel, en die amniotiese sak vorm. Die amniotiese sak, saam met die chorion, die dooiersak en die allantois, vorm 'n beskermende sak rondom die embrio. By voëls, reptiele en sommige soogdiere, is die beskermende sak ingesluit in 'n dop, maar by die meeste soogdiere ontwikkel dit in die baarmoeder.

Die woord amnion is afgelei van die Antieke Griekse ἀμνίον - "lammetjie", die verkleiningsvorm van ἀμνός - "lam".

Die amnion is 'n kenmerk van die amniota, 'n onderverdeling van die werweldiere wat die reptiele, voëls en soogdiere insluit, maar nie amfibieë en visse nie. Die amnion spruit uit die ekstra-embrioniese somatiese mesoderm aan die buitekant en die ekstra-embrioniese ektoderm aan die binnekant.

In die menslike embrio, is die vroegste stadiums van die amnion se vorming nog nie waargeneem nie; in die jongste embrio wat bestudeer is, was die amnion reeds teenwoordig as 'n geslote sak, en verskyn in die binneste sel-massa as 'n holte. Hierdie holte is bedek deur 'n enkele stratum van plat ektodermale selle, die amniotiese ektoderm, en sy vloer bestaan uit die prismatiese ektoderm van die embrioniese skyf – die verbinding tussen die bokant en onderkant is op die rand van die embrioniese skyf. Buite die amniotiese ektoderm is 'n dun laag mesoderm, wat aaneenlopend is met die mesoderm van die somatopleure, en deur die liggaam-steel verbind word met die mesodermale voering van die chorion.

Wanneer dit gevorm word, is die amnion in kontak met die liggaam van die embrio, maar oor die vierde of vyfde week begin amniotiese vloeistof (ook vrugwater of "liquor amnii" genoem) om daarin op te bou. Hierdie vloeistof veroorsaak dat die amnion swel en uiteindelik vaskleef aan die binneste oppervlak van die chorion, sodat die ekstra-embrioniese deel van die seloom verdwyn. Die hoeveelheid amniotiese vloeistof verhoog tot die sesde of sewende maand van swangerskap, waarna dit ietwat verminder; aan die einde van die swangerskap beloop dit ongeveer een liter.

Die amniotiese vloeistof maak vrye beweging van die fetus gedurende die latere stadiums van swangerskap moontlik, en beskerm dit ook teen beserings. Dit bevat minder as twee persent vaste stowwe, meestal ureum, anorganiese soute, 'n klein hoeveelheid proteïen, en spoor van suikers. Die fetus sluk ook van die amniotiese vloeistof, wat daartoe lei dat epidermale oorblyfsels en hare in die inhoud van die fetale spysverteringskanaal voorkom.

Ekstra-amniotiese swangerskap is 'n seldsame toestand wat die gevolg is van 'n skeur in die amnion, en lei daartoe dat die fetus in die ekstraembrioniese seloom ontwikkel.

In reptiele, voëls, en baie soogdiere ontwikkel die amnion soos volg:

Waar die primitiewe spysverteringstelsel van die embrio vernou en aansluit by die dooiersak, vou die somatopleure opwaarts.

Hierdie amniotiese vou maak eers sy verskyning by die koppunt van die embrio, en daarna by die stertpunt en kante, en geleidelik vou dit al hoe meer. Die kante van die vou ontmoet en smelt oor die dorsale aspek van die embrio saam, en omsluit 'n holte, die amniotiese holte. Hierdie tipe amnion staan as pleuroamnion bekend ("gevorm word deur 'n vou"), in kontras met die schyzoamnion ("gevorm deur skeiding van lae").

Nadat die kante van die amniotiese vou saamsmelt, word die twee lae van die vou volkome geskei. Die binneste laag vorm van die amnion, en die buitenste laag vorm die valse amnion, oftewel die serosa.

Die ruimte tussen die amnion en die serosa vorm die ekstra-embrioniese seloom, en vir 'n tydperk is dit in verbinding met die embrioniese seloom.

Katjies en hondjies word binne die amnion gebore; dit word deur die moeder oopgebyt en geëet.

In olifante is die amnion aaneenlopend met die basis van die naelstring op die allantois, wat 'n beduidende grootte aanneem, en neem 'n posisie tussen die chorion en amnios in, om te verhoed dat enige deel van die amnios die binneste oppervlak van die plasenta bereik. Die amnios bestaan uit twee lae, naamlik die korrellaag, wat op die binnekant of fetale oppervlak van die allantois uitbrei, en daarvandaan op die naelstring; die ander is die gladde buitenste laag, wat op die buitenste of chorionale oppervlak van die allantois uitbrei, en daarvandaan op die binne-oppervlak van die chorion."



</doc>
<doc id="124904" url="https://af.wikipedia.org/wiki?curid=124904" title="Rynersoniet">
Rynersoniet

Rynersoniet (Ca(Ta,Nb)O) is 'n oksiedmineraal wat in die ortorombiese kristalstelsel kristalliseer. Dit is 'n dowwe, deurskynende, veselagtige mineraal, wat gewoonlik vuilwit tot ligpienk van kleur is. Dit kom voor in graniet pegmatiete en is die eerste keer in 1978 beskryf nadat dit in San Diego County, Kalifornië gevind is.

Behalwe vir die San Diego, Kalifornië gebied, is Rynersoniet ook al in Colorado en Kampala, Uganda gevind.



</doc>
<doc id="124908" url="https://af.wikipedia.org/wiki?curid=124908" title="Ballymoney">
Ballymoney

Ballymoney (afgelei van die Ierse "Baile Monaidh" "Woonplek in die moerasland", → "baile ""tuiste, woonplek", → "móin" "moeras(land), turf") is 'n nedersetting en" civil parish" in die Noord-Ierse graafskap Antrim, sowat 'n uur se motorrit noordwes van Belfast.

Die "Dark Hedges", 'n laning ou beukebome tussen die dorpe Armoy en Stranocum, is 'n bekende toneel (die "Koningspad" of "King's Road") uit die gewilde televisiereeks "Game of Thrones".



</doc>
<doc id="124909" url="https://af.wikipedia.org/wiki?curid=124909" title="2017 Curriebeker Premierafdeling">
2017 Curriebeker Premierafdeling

Die 2017 Curriebeker Premierafdeling is ’n top rugbykompetisie wat van 21 Julie – 28 Oktober 2017 tussen provinsiale spanne in Suid-Afrika beslis is. Dit was die 79ste seisoen van die kompetisie sedert dit vir die eerste keer in 1889 gespeel is.

Die Vrystaat Cheetahs was die verdedigende kampioen. Hulle het die Blou Bulle met 36–16 in die 2016 eindstryd op die Toyota-stadion verslaan. Die eindstryd in 2017 is op 28 Oktober beslis met die Natalse Haaie wat teen die Westelike Provinsie in Durban gespeel het. Die Westelike Provinsie het met 33–21 gewen en hulle 34ste titel ingepalm.



</doc>
<doc id="124910" url="https://af.wikipedia.org/wiki?curid=124910" title="Klip-Toengoeska">
Klip-Toengoeska

Die Klip-Toengoeska (Russies: Подкаменная Тунгуска, "Podkamennaja Tunguska", letterlik: "Toengoeska onder die klippe"), soms ook Middel-Toengoeska (Сре́дняя Тунгу́ска, "Srednjaja Tunguska") genoem, is 'n groot sytak van die Jenisejrivier in Siberië. Dié rivier, met 'n lengte van 1 865 km (1 159 myl), ontspring noordwes van Oest-Koet naby die Laer-Toengoeska se bron in die Irkoetsk-oblast. Aansluitend vloei dié rivier, Katanga genoem, in 'n noordwestelike rigting deur die Krasnojarsk-krai en bereik Wanawara, 'n nedersetting naby die Toengoeska-voorval se plek. Vanaf Wanawara vloei die Klip-Toengoeska in 'n westelike en later noordwestelike rigting en bereik Baikit. Vanaf Baikit vloei dié rivier weer in 'n westelike rigting en mond naby die dorp Bor in die Jenisejrivier uit.

Die Klip-Toengoeska is een van drie riviere in Rusland wat die naam Toengoeskarivier dra. Die ander is die Laer-Toengoeska wat sowat 100 km suid van die Klip-Toengoeska se bron entspring en sowat 600 km noord van die Klip-Toengoeska se monding in die Jenisejrivier uitmond. Die Angara se boloop word soms ook Bo-Toengoeska genoem.


</doc>
<doc id="124911" url="https://af.wikipedia.org/wiki?curid=124911" title="Arameërs">
Arameërs

Die Arameërs (Aramees: ܐܪ̈ܡܝܐ) was ’n antieke Noordwes-Semitiese, Arameessprekende stamfederasie wat in die Laat Bronstydperk (omstreeks die 11de tot 8ste eeu v.C) ontstaan het in die streek Aram in die hedendaagse Sirië. Hulle het ’n lappieswerk van onafhanklike Aramese koninkryke in die Levant gestig en groot dele van Mesopotamië beset.

Die Arameërs was nooit een verenigde nasie nie; hulle het kleiner, onafhanklike koninkryke gestig in dele van die Nabye Ooste, veral die hedendaagse Sirië, Libanon, Jordanië, Israel, Palestina, die noordwestelike Arabiese Skiereiland en Suidsentraal-Turkye. Dié state is teen die 9de eeu v.C. heeltemal in die Neo-Babiloniese Ryk opgeneem. In dié tydperk kon Galdeërs, Arameërs, Suteërs en inheemse Babiloniërs in ’n groot mate nie van mekaar onderskei word nie.

Aramees het die omgangstaal van die hele Nabye Ooste en Klein-Asië geword nadat dit in die middel 8ste eeu v.C. saam met Akkadies een van die twee amptelike tale van die uitgestrekte Nieu-Assiriese Ryk gemaak is uit erkenning van die hoofsaaklik Aramese bevolking in streke wat Assirië wes van die Eufraat verower het. Hierdie ryk het gestrek van Siprus en die oostelike Middelandse See-gebied in die weste tot Persië en Elam in die ooste, en van Armenië en die Kaukasus in die noorde tot Egipte en Arabië in die suide. 

Die gebruik van Wes-Aramees het egter geleidelik afgeneem ten gunste van Arabies sedert die Arabies-Islamitiese verowering van die gebied en die taal is in gevaar om uit te sterf, veral weens herhaalde volksmoorde op die Arameërs, hoewel Aramese voorname en vanne steeds aangetref word onder Siriese Christene in die Levant. Baie van hulle maak steeds aanspraak op ’n Aramese erfenis en afstamming, veral in die moderne Sirië, Libanon, Suidsentraal-Turkye en Israel.

Die Arameërs het aan die einde van die Bronstydperk (1200-900 v.C.) vir seker hul verskyning gemaak. In dié tyd was daar groot verskuiwings van volke oor die Midde-Ooste, Klein-Asië, Kaukasus, Oostelike Middellandse See-gebied, Noord-Afrika, antieke Iran, antieke Griekeland en die Balkanlande.

Die eerste sekere verwysing na die Arameërs was deur koning Tiglath-Pileser I van Assirië, waarin die onderwerping van die die "Ahlamû-Arameërs" genoem word. Kort daarna verdwyn die Ahlamû vinnig uit die Assiriese annale en word dit vervang deur die "Arameërs". Dit is egter moontlik dat die Ahlamû en Arameërs niks gemeen gehad het nie, maar in dieselfde gebied gewoon het. Teen die laat 12de eeu v.C. was die Arameërs goed gevestig in Sirië; hulle is egter deur die Middel-Assiriese Ryk verower.

Dié ryk het die Nabye Ooste en Klein-Asië sedert die eerste helfte van die 14de eeu v.C. oorheers, maar het vinnig begin krimp ná die dood van hul laaste groot heerser, Ashur-bel-kala, in 1056 v.C. Die Assiriese verdwyning het meegebring dat die Arameërs en ander volke in die laat 11de eeu v.C. onafhanklikheid verkry en beheer oorgeneem het van wat toe Eber-Nari (die hedendaagse Sirië) was. Die streek is van toe af Aram genoem.

Latere Bybelse bronne vertel dat Saul, Dawid en Salomo in die laat 11de tot 10de eeu v.C. geveg het teen die klein Aramese koninkryke. ’n Aramese koning se weergawe van minstens twee eeue later, die Tel Dan-stele, is in Noord-Israel ontdek en is bekend daarvoor dat dit dalk die vroegste nie-Israelitiese historiese bron buite die Bybel is wat na die Huis van Dawid verwys. In die vroeë 11de eeu v.C. het ’n groot deel van Israel volgens die boek Rigters vir agt jaar onder Aramese bewind gekom, totdat Otniël die magte onder Kusan-Risatajim, die koning van Aram-Naharaim, verslaan het.

Verder noord het die Arameërs besit geneem van die Neo-Hetitiese stad Hamat aan die Orontes en hulle was gou sterk genoeg om weg te breek van die Indo-Europeessprekende Neo-Hetitiese state.

In die 11de en 10de eeu v.C. het die Arameërs na die ooste van die Eufraat getrek, waar hulle hulle in sulke groot getalle gevestig het dat die hele streek ’n ruk lank bekend was as Aram-Naharaim, of "Aram van die twee riviere". Oos-Aramese stamme het tot in Babilonië versprei en ’n Aramese troonrower is as koning van Babilon gekroon onder die naam Adad-apal-iddin. 

Assiriese annale van die einde van die Middel-Assiriese Ryk omstreeks 1056 v.C. en die opkoms van die Nieu-Assiriese Ryk in 911 v.C. bevat talle beskrywings van gevegte tussen die Aramese en die Assiriese leër. Die Assiriërs sou herhaalde strooptogte in Aram, Babilonië, Iran, Elam, Klein-Asië en selfs die Middellandse See-gebied uitvoer om hul handelsroetes oop te hou. 

Die Aramese koninkryke is, nes groot dele van die Nabye Ooste en Klein-Asië, deur die Nieu-Assiriese Ryk onderwerp, vanaf die bewindsoorname deur Adad-nirari II in 911 v.C. Hy het Arameërs en ander stamme van die grense van Assirië verwyder en in alle rigtings begin uitbrei. Dié proses is deur Assurbanipal II en sy seun Salmaneser III voortgesit. Tussen hulle het hulle baie van die klein Aramese stamme uitgewis en die hele Aram (moderne Sirië) verower. In 732 v.C. is Aram-Damaskus deur die Assiriese koning Tiglath-Pileser III verower. Die Assiriërs het hul Aramese kolonies Eber Nari genoem, maar baie van die inwoners steeds Arameërs genoem. Honderdduisende Arameërs is onder dwang na Assirië en Babilonië verskuif (waar ’n swerwersbevolking reeds bestaan het). Dié Arameërs en ander verowerde stamme is in die inheemse bevolkings van Assirië en Babilonië opgeneem en het as aparte volke verdwyn. In teenstelling daarmee is Oos-Aramees in die 8ste eeu v.C. aanvaar as die lingua franca van die Nieu-Assiriese Ryk. Die inheemse Assiriërs en Babiloniërs het geleidelik Mesopotamiese Oos-Aramese dialekte (insluitende Siries) begin praat. Laasgenoemde het in die 5de eeu v.C. in Assirië ontstaan en word vandag steeds gepraat deur die inheemse Assiriese Christene van Noord-Irak, Suidoos-Turkye, Noordoos-Sirië en Noordwes-Iran.

Die Nieu-Assiriese Ryk het van 626 v.C. af verval in ’n reeks gewelddadige burgeroorloë wat die land geweldig verswak het. ’n Koalisie van baie van sy voormalige onderdaanstamme het ontstaan; die Babiloniërs, Galdeërs, Mede, Perse, Partiërs, Skitiërs en Kimmeriërs het Assirië in 616 v.C. aangeval en Nineve in 612 v.C. verwoes. Hulle het dit tussen 605 en 599 v.C. eindelik verower. Gedurende die oorlog teen Assirië het hordes Skitiese en Kimmeriese plunderaars op perde deur Aram getrek en tot in Egipte verwoesting gesaai.

Aram/Eber-Nari is daarna deur die opvolgerstaat, die Nieu-Babiloniese Ryk (612–539 v.C.), regeer – aanvanklik onder ’n Galdese dinastie, wat net ’n kort ruk bestaan het. Die Aramese gebiede het ’n slagveld geword vir gevegte tussen die Babiloniërs en die 26ste Dinastie van Egipte, wat deur die Assiriërs as leenmanne aangestel is nadat hulle Egipte verower, die vorige Nubiese dinastie verdryf en die Koesjitiese Ryk verwoes het. Die Egiptenare, wat die gebied binnegekom het in ’n laat poging om hul eertydse Assiriese meesters te help, het dekades lank teen die Babiloniërs geveg (aanvanklik met die hulp van oorblyfsels van die Assiriese weermag) voordat hulle eindelik verslaan is.

Die Babiloniërs het net tot in 539 v.C. oor die Aramese gebied regeer. Daarna het die Achemenidiese Ryk vir Nabonidus, die Assiries gebore, laaste koning van Babilon, verslaan.

Min het verander nadat die Achemenidiese Ryk die Aramese gebied verower het. Die Perse, wat hulself beskou het as die Assiriërs se opvolgers en drie eeue lank onder Assiriese heerskappy was, het Aramees as ampstaal behou, asook die Assiriese strukture en die naam Eber Nari.

Nadat die Griekse Seleukidiese Ryk (312–150 v.C.) die Aramese gebied van die Achemenidiërs verower het, het hulle die Indo-Europese naam "Assirië" uit die 9de eeu v.C. aan die land gegee. Dié naam, wat "Sirië" beteken, is tot in dié tyd histories en geografies net gebruik vir Assirië en die Assiriërs, ’n streek en volk in die hedendaagse noordelike helfte van Irak, Noordoos-Sirië, Suidoos-Turkye en die noordwestelike rand van Iran, en nie vir die Levant of sy grootliks Aramese bevolking nie. Van die laat 4de eeu of vroeë 3de eeu v.C. af het die Seleukidiërs die naam ook gebruik vir Aram/Eber-Nari wes van Assirië/Sirië, wat drie eeue lank ’n Assiriese kolonie was. Dit het daartoe gelei dat die Assiriërs van Assirië sowel as die Arameërs van Aram wes daarvan in die Grieks-Romeinse kultuur as "Siriërs" bekend gestaan het, hoewel die twee volke geografies, histories en etnies verskil het. Dié verwarring het in die Weste voortgeduur tot in die moderne tyd.

Die Partiese, Romeinse en Bisantynse Ryk het hierna gevolg, met die Aramese gebied wat eers die frontlinie was tussen die Partiese en die Romeinse Ryk, en daarna tussen die Sassanidiese en die Bisantynse Ryk. Daar was ook ’n kort tydperk van Aramese heerskappy tydens die Romeinse periode. Tussen die 1ste en 4de eeu n.C. het die Arameërs die Christelike geloof begin aanneem in die plek van die politeïstiese Aramese geloof, en die Levant het ’n belangrike sentrum geword van die Siriese Christendom, saam met Assirië in die ooste waar die Siriese taal en Siriese alfabet ontstaan het.

Die Siriese Christendom bestaan vandag nog onder die inheemse, pre-Arabiese bevolking. Die Arameërs was tot lank ná die Arabiese Verowering van die middel 7de eeu n.C. die grootste bevolking in hul tuisland (die grootste deel van die moderne Sirië en ’n deel van die suidsentrale Klein-Asië). ’n Paar Aramese koninkryke het selfs in die streek ontstaan, waarvan die belangrikste Palmyra was. 

Ná die Arabiese Islamitiese verowering van die streek in die 7de eeu n.C. het die inheemse Arameërs geleidelik ’n minderheid in hul eie land geword en die taal is mettertyd deur Arabies vervang namate al hoe meer Arabiere (asook Turke en Iraniërs) in die streek ingetrek het. ’n Minderheid Siriërs praat steeds verskeie Aramese dialekte.

’n Aramese identiteit bestaan steeds onder ’n aantal Siriese Christene in Suidsentraal- en Suidoos-Turkye, Wes-, Sentraal, Noord- en Suid-Sirië en in die Aramese diaspora veral in Duitsland en Swede. In 2014 het Israel erkenning gegee aan die Aramese minderheid, ’n Arabies- en Arameessprekende Christelike gemeenskap.



</doc>
<doc id="124912" url="https://af.wikipedia.org/wiki?curid=124912" title="Slinger van Newton">
Slinger van Newton

Die slinger van Newton of Newton se wieg is 'n toestel wat na die fisikus sir Isaac Newton genoem is en wat gebruik word om empiries die wette behoud van momentum en energie te demonstreer. Hierdie wette van die fisika is die eerste keer deur Newton bestudeer en gedemonstreer.

Dit toestel is uit 'n reeks aanmekaar grensende slingers (gewoonlik 5) saamgestel, wat se balle almal dieselfde massa het. Elke slinger se bal is aan 'n raamwerk geheg wat deur twee drade van gelyke lengte gevorm word. Die teenoorgestelde hoeke wat tussen hierdie gevorm word moet gelyk wees. As hierdie snare nie gelyk in lengte is nie, sou die balle ongebalanseerd wees. Hierdie opbou beperk die bewegings van die slingers tot dieselfde vlak.

Dit is moontlik om die aantal slingers tot twee te beperk en die gedrag van die toestel volg uit die behoud van momentum en energie. Indien daar meer as twee balle is, sal die momentum van die een uiterste bal aan die bal aan die ander einde doorgegee word terwyl die tussenliggende balle bly stilstaan.

Die sewentiende-eeuse Franse fisikus Abbé Mariottein was die eerste navorser wat die wette wat die impak tussen liggame beskryf hiermee gedemonstreer het. 

Sir Isaac Newton het die werk van Mariotte, onder andere, in sy "Philosophiae Naturalis Principia Mathematica" erken.

In die praktyk vind daar sekere afwykings by slingers plaas. By 'n slingerwydte van 5° is die afwykings minder as 0,1 %, maar by groter slingerwydtes is dit meer. In 'n horlosie sal dit tot ŉ onjuiste tydsweergawe lei. Die uitvinder van die slingerhorlosie, Christiaan Huygens (1629-1695), het daarom 'n slinger ontwerp waarvan die slingertyd werklik onafhanklik van die slingerwydte (amplitude) is. Daarvoor het hy 'n halfmaanvormige plaatjie aan weerskante van die bopunt van die slinger geplaas. Die slingertou- of koord druk teen die halfmaantjies wanneer dit uitswaai en buig effens. Daardeur wyk die slingerbeweging van 'n sirkelboogbeweging af (sikloïdale beweging) en word die slingertyd beïnvloed.

Die slingerlengte kan by matematiese (teoretiese) slingers bepaal word deur dit te bereken, maar by werklike slingers is dit moeilik of selfs onmoontlik. Daarom word die slingerlengte dikwels eksperimenteel bepaal deur die slinger onderstebo op verskeie punte op te hang en dit te laat beweeg. Sodoende word 'n punt gevind waarvan die slingertyd met die slingertyd van die slinger in sy normale posisie ooreenstem. Die afstand tussen daardie en die normale ophangpunt is dan die werklike slingerlengte.

Die Franse natuurkundige Jean Bernard Leon Foucalt (1819 - 1868) het die slinger gebruik om te bewys dat die aarde wel om 'n as roteer. Volgens die meganika sal die vlak waarin 'n slinger heen en weer beweeg (slingervlak), onveranderd bly tensy 'n ander krag byvoorbeeld daarop inwerk. 

Foucalt kon bewys dat die slingervlak van 'n slinger wat hy gebruik het, wel verander: die slingermassa het na verloop van tyd (byvoorbeeld na elke halfuur) strepe op die sand onder die massa getrek wat steeds van posisie verander het. Foucalt het dit verklaar deur aan te neem dat die slingervlak wel ten opsigte van die aarde konstant gebly het, maar dat die toring waaraan die slinger gehang het, van helling verander en die aarde dus moes beweeg het.

Sedert sy produksie in 1967, deur die akteur Simon Prebble, die pendulum van Newton het 'n speelding gewild in die werk omgewings. Van die begin af, 'n hout weergawe van dit was verkoop deur Harrods in Londen en later 'n tekening chrome is geskep deur die beeldhouer en later film direkteur Richard Loncraine.



</doc>
<doc id="124913" url="https://af.wikipedia.org/wiki?curid=124913" title="Laer-Toengoeska">
Laer-Toengoeska

Die Laer-Toengoeska (Russies: Ни́жняя Тунгу́ска, "Nisjnjaja Tunguska", [ˈnʲiʐnʲɪjə tʊnˈɡuskə]) is 'n groot sytak van die Jenisejrivier in Siberië. Dié rivier, met 'n lengte van 2 989 km (1 1857 myl), ontspring noord van Oest-Koet naby die Klip-Toengoeska se bron in die Irkoetsk-oblast. Aansluitend vloei dié rivier in 'n noordelike rigting deur die Irkoetsk-oblast en bereik Jerbogachen. Net oos van die grens tot die Krasnojarsk-krai begin die Laer-Toengoeska in 'n noordwestelike rigting vloei en bereik Toera. Vanaf Toera vloei dié rivier in 'n westelike rigting en later weer in 'n noordwestelike rigting. Naby Toeroechansk mond die Laer-Toengoeska in die Jenisejrivier uit.

Die Laer-Toengoeska is een van drie riviere in Rusland wat die naam Toengoeskarivier dra. Die ander is die Klip-Toengoeska wat sowat 100 km noord van die Laer-Toengoeska se bron entspring en sowat 600 km suid van die Laer-Toengoeska se monding in die Jenisejrivier uitmond. Die Angara se boloop word soms ook Bo-Toengoeska genoem.


</doc>
<doc id="124914" url="https://af.wikipedia.org/wiki?curid=124914" title="London Fashion Week">
London Fashion Week

London Fashion Week is 'n modehandelskou wat twee keer per jaar, in Februarie en September, in die Britse hoofstad Londen gehou word. Dit is een van die vier sogenaamde "Big Four"-modeweke, naas dié wat in New York, Milaan en Parys gehou word, en word deur die Britse Moderaad ("British Fashion Council") vir die Londense Ontwikkelingsagentskap ("London Development Agency") georganiseer en aangebied in vennootskap met die Departement van Sake, Innovasie en Vaardighede. Die eerste modeweek is in Oktober 1983 gehou. In 2009 is "London Fashion Week" vir die eerste keer in Somerset-huis aangebied.

Die meeste modevertonings word gehou in die binnehof van Somerset-huis, 'n neoklassieke gebou in die Strand in Sentraal-Londen, waar 'n groot markeetent met loopplanke vir 'n reeks vertonings deur top-modeontwerpers opgeslaan word. Bykomende uitstallings deur meer as 150 ontwerpers word in Somerset-huis se nuwe "Store Studios" aangebied.

Die "London Fashion Week", wat tans deur die Britse Departement vir Internasionale Handel, die burgemeester van Londen en die Europese Unie se Streeksontwikkelingsfonds befonds en onder meer deur Mercedes-Benz, Lavazza en Etihad Airways geborg word, word jaarliks bygewoon deur 5 000 mediaverslaggewers, fotograwe en inkopers wat in elke seisoen bestellings ter waarde van meer as £100 miljoen plaas. Regstreekse video-uitsendings van die modeskou word in sowat 190 lande uitgesaai.

'n Tweede modeskou, die "London Fashion Weekend" wat op die kleinhandelbedryf fokus en in teenstelling met die "Fashion Week" toeganklik is vir die algemene publiek, word onmiddellik die naweek daarna in Somerset-huis gehou.


</doc>
<doc id="124915" url="https://af.wikipedia.org/wiki?curid=124915" title="Homoloë reeks">
Homoloë reeks

'n Homoloë reeks is in die chemie 'n reeks stowwe wat vergelykbare strukture het wat 'n sistematiese verskil vertoon wat deur 'n parameter n=1,2,3, ... ens. uitgedruk kan word.

In die organiese chemie is die parameter gewoonlik die aantal koolstofatome in die molekuul se koolstofketting. 'n Goeie voorbeeld is die alkane:

Hulle chemiese formule kan as geskryf word, waar n=1 vir metaan, n=2 vir etaan ensomeer. Homoloë reeks word dikwels gebruik om die effekte van ketenlengte op fisiese eienskappe te ondersoek. So neem die kook- en die smeltpunte toe in hierdie homoloë reeks, maar nie op dieselfde manier nie. Die kookpunte styg monotoon, terwyl die smeltpunte 'n sig-sigpatroon vertoon omdat die ewe waardes van n verskil van die onewe waardes.

Die reeks-parameter kan nogtans ook 'n ander betekenis het, soos die periodenommer van elemente in 'n kolom van die periodieke tabel. Die sure HF HCl, HBr en HI kan almal as HX geskryf word, waar X 'n element uit groep 18 is van die periodes 2,3,4 en 5. Ook hierdie reeks kan homoloog genoem word.


</doc>
<doc id="124918" url="https://af.wikipedia.org/wiki?curid=124918" title="Margaritasiet">
Margaritasiet

Margaritasiet is 'n geel, sesiumdraende mineraal in die Carnotiet-groep. Die chemiese formule is (Cs, K, HO)(UO)VO en het 'n monokliniese kristalstelsel.

Dit is die eerste keer in 1982 beskryf by die Margaritas uraanafsetting, in die Peña Blanca-distrik van die munisipaliteit Aldama, in die Meksikaanse staat Chihuahua. Die mineraal is ook vernoem na die afsetting waar dit gevind is.




</doc>
<doc id="124919" url="https://af.wikipedia.org/wiki?curid=124919" title="Zaheriet">
Zaheriet

Die mineraal Zaheriet is 'n komplekse sulfaat van aluminium met die chemiese formule Al(OH)(SO)·20HO, en het 'n wit tot blougroen kleur.

Dit is in 1977 in die Soutbergreeks, Punjab, Pakistan deur Mohamed Abduz Zaher van die Bangladesj Geologiese Opname ontdek, na wie die mineraal ook vernoem word.




</doc>
<doc id="124920" url="https://af.wikipedia.org/wiki?curid=124920" title="Zakharoviet">
Zakharoviet

Zakharoviet is 'n silikaatmineraal met 'n geel kleur en 'n pêrelglans. Dit is 'n silikaat van natrium en mangaan met 'n chemiese formule van NaMnSiO(OH)·6HO.
Zakharoviet is in 1982 in die Kola-skiereiland van Noord-Rusland ontdek, en is vernoem na Evgeii Evgen'evich Zakharov (1902–1980), die direkteur van die Moskouse Instituut vir Geologiese Eksplorasie.




</doc>
<doc id="124923" url="https://af.wikipedia.org/wiki?curid=124923" title="Zaccagnaïet">
Zaccagnaïet

Zaccagnaïet is 'n mineraal met die chemiese formule ZnAlCO(OH)·3HO.

Dit kom voor as wit heksagonale kristalle wat geassosieer word met kalsiet wat in holtes in Carrara-marmer van die Italiaanse Alpe voorkom, en word vermoedelik gevorm deur hidrotermiese verandering van sfaleriet in 'n aluminiumryke omgewing.

Dit is vernoem na Domenico Zaccagna (1851–1940), 'n Italiaanse mineraalversamelaar.




</doc>
<doc id="124924" url="https://af.wikipedia.org/wiki?curid=124924" title="Domenico Zaccagna">
Domenico Zaccagna

Domenico Zaccagna (1851 – 1940) was 'n Italiaanse mineraalversamelaar en geoloog.

Die mineraal Zaccagnaïet (ZnAlCO(OH)·3HO) is na hom vernoem.



</doc>
<doc id="124925" url="https://af.wikipedia.org/wiki?curid=124925" title="Rosenbergiet">
Rosenbergiet

Rosenbergiet is 'n mineraal met die chemiese formule AlF·3HO. Dit is 'n trihidraat van aluminiumfluoried. Dit is kleurloos, en die kristalle is tetragonaal tot dipiramidaal.

Rosenbergiet is vernoem na Philip E. Rosenberg, 'n geochemikus van die Verenigde State van Amerika.

Rosenbergiet word aangetref in die Keltynmyn in Toscanië, Italië en Berg Erebus, Ross-eiland, Antarktika. Dit is nie radioaktief nie, en het 'n hardheid van 3-3,5 op Mohs se hardheidskaal.




</doc>
<doc id="124926" url="https://af.wikipedia.org/wiki?curid=124926" title="Philip E. Rosenberg">
Philip E. Rosenberg

Philip E. Rosenberg (gebore 1931) is 'n geochemikus by die Washington Staats Universiteit in die VSA.

Die mineraal Rosenbergiet is in 1993 na hom vernoem.



</doc>
<doc id="124929" url="https://af.wikipedia.org/wiki?curid=124929" title="Indigirka">
Indigirka

Die Indigirka (Russies: Индиги́рка; Jakoeties: Индигиир) is 'n groot noord-vloeiende rivier in die Russiese Verre-Ooste. Dié rivier, met 'n lengte van 1 726 km (1 072 myl), ontstaan deur die saamvloei van die Chastach en Taryn-Joerjach in Soentar-Chajata, Jakoetië, net noordwes van die Kolima se bron. Aansluitend vloei dié rivier in 'n noordelike rigting deur die Jakoetië-republiek en bereik Oimjakon, een van die koudste bewoonde plekke ter wêreld. Verder noord bereik dié rivier agtereenvolgens Oest-Nera, Chonuu asook Belaja Gora en mond noord van Chokoerdakh in 'n delta in die Oos-Siberiese See uit.

Die Indigirka se omgewing is gekenmerk deur die Taiga, wat by die kus verder noord in Toendra oorgaan. Dié rivier vries in Oktober en bly tot Mei-Junie onder die ys.


</doc>
<doc id="124933" url="https://af.wikipedia.org/wiki?curid=124933" title="Armstrong Whitworth Siskin">
Armstrong Whitworth Siskin

Die Armstrong Whitworth Siskin was 'n dubbeldekker vegvliegtuig wat tussen die twee Wêreldoorloë in bedryf was. Die vliegtuig het in Mei 1924 sy nooiensvlug voltooi. Die ontwerp van die vliegtuig is gebaseer op die "Siddeley-Deasy S.R.2 Siskin" wat deur Armstrong Whitworth gebou was in 1919; die vliegtuig was hoofsaaklik van hout gemaak. Die Britse Lugministrie wou egter net tenvolle metaal vliegtuie bestel en die "Siskin" was herontwerp. Nommer 41 Eskader was in Mei 1924 met die "Siskin III" toegerus te Northolt. Die "Siskin III" was die Britse Lugmag se eerste tenvolle metaal vliegtuig.

Daar was 465 "Siskin III's"' gebou waarvan sommige na Estonië en Kanada uitgevoer is. Die "Siskin IIIA" was toegerus met die nuwe "Armstrong Siddeley Jaguar IV" enjin en het in Oktober 1925 sy verskyning gemaak. Elf Britse Eskaders was met die vliegtuig toegerus vanaf September 1926. Die Britse Eskaders het die pioneerwerk ten opsigte van kunsvlieëry met dié gedoen. Die laaste "Sisken" van die Britse Lugmag was in Oktober 1932 onttrek terwyl sommige van die Kanadese vliegtuie eers in 1939 met die "Hawker Hurricane" vervang was.




</doc>
<doc id="124934" url="https://af.wikipedia.org/wiki?curid=124934" title="Kolima">
Kolima

Die Kolima (Russies: Колыма́, [kəlɨˈma]; Jakoeties: Халыма) is 'n groot noord-vloeiende rivier in die Russiese Verre-Ooste. Dié rivier, met 'n lengte van 2 129 km (1 323 myl), onstaan deur die saamvloei van die Koeloe und Ajan-Joerjach in Soentar-Chajata, Jakoetië, net suidoos van die Indigirka se bron. Aansluitend vloei dié rivier in 'n noordoostelike rigting deur die Magadan-oblast en bereik Sinegorje. Vanaf hier vloei die Kolima in 'n noordwestelike rigting deur Sejmchan en vloei later in 'n noordelike rigting tot by Zyryanka en bereik die Jakoetië-republiek. Aansluitend vloei dié rivier in 'n noordwestelike rigting deur Srednekolymsk en mond noord van Chersky in 'n delta in die Oos-Siberiese See uit.

Die Kolima se omgewing is gekenmerk deur die Taiga, wat by die kus verder noord in Toendra oorgaan. Dié rivier vries in Oktober en bly tot Mei-Junie onder die ys.


</doc>
<doc id="124936" url="https://af.wikipedia.org/wiki?curid=124936" title="Gratianus">
Gratianus

Flavius Gratianus Augustus (18 April/23 Mei 359 – 25 Augustus 383), bekend as Gratianus was die keiser van die Wes-Romeinse Ryk van 375 tot 383. Hy was die seun van Valentinianus I en Marina Severa.

In 367 stel keiser Valentinianus I sy agtjarige seuntjie Gratianus aan die soldate voor as sy mede-Augustus om 'n erflike dinastie te vestig. Sy pa is in 367 dalk deur 'n hartaanval dood, toe Gratianus in Trier was en op 24 Augustus het hy self keiser geword, maar sy broertjie Valentinianus II wat net vier jaar oud was, is naas hom en Valens as derde keiser benoem. Gratianus wysig sy pa se taamlik harde beleid teenoor die senaat. Op 1 Januari 376 word 'n "oratio" in die senaat voorgelees waarin aangekondig word dat 'n paar van sy pa se Pannoniese amptenare wat die aristokasie van Rome geteister het, soos die "praefectus annonae" en "vicarius urbis" Maximinus ontslaan word. Maximinus word later in hierdie jaar vir sy wandade tereggestel.

Daar is onrus aan die Ryn en in Tirol in 378, maar Gratianus behaal naby Colmar in die huidige Elsas 'n oorwinning wat die Lentienses, 'n stam wat in die Swartwoud woon tot gehoorsaamheid dwing.

Daar is groot religieuse verskille in die keiserlike familie. Gratianus se oom Valens, die keiser van die ooste en sy tante Justina wie in naam van Valentinianus II Italia en Africa bestuur is aanhangers van die unitariese arianisme wat in Konstantinopel alle kerke in hande het. Gratianus neig meer na die trinitariese vorm van Christendom wat die belydenis van Nicea aanhang.

Valens moet skielik van 'n oorlog teen die Perse na die Balkan terugkeer omdat hierdie gebied deur die Gote geplunder word. Hy kry nie die hulp van Gratianus wat hy verwag het nie. Ná Valens se nederlaag en dood teen die Gote in die slag van Adrianopel stel Gratianus in 379 vir Theodosius I aan as sy mede-keiser in die ooste.

Hierdie besluit het belangrike gevolge omdat Theodosius I 'n trinitariër is. Dit lei tot die einde van die mag van die arianisme in die ryk. Die Gote sal nogtans nog lank hierdie unitariese vorm van Christendom bely.

Gratianus verwaarloos die noordelike provinsies en bly liewer in die komfortabele stad Mediolanum. Daar onderhou Gratianus sterk kontakte met die Christelike intellektuele soos biskop Ambrosius wat 'n bekende kerkvader is. Ambrosius groot invloed op Gratianus uit. Hy was 'n vrome (trinitariese) christen, in 379 stel hy alle kettery buite die wet en doen afstand van die titel "pontifex maximus" (opperpriester) wat die keisers voor hom altyd gevoer het. Die Priscillianisme word verbied en hulle leiers in ballingskap gedwing en hulle kerke onteien. Nog Ambrosius, nog pous Damasus I wil hulle help, maar hulle win 'n regsaak en kan terugkeer. Onder Magnus Maximus word hulle opnuut vanweë kettery en magie veroordeel en tereggestel. Van hulle oortuigings is niets meer bekend nie. Onder invloed van Ambrosius word ook die heidene deur Gratianus vervolg. In 382 laat hy die altaar vir die godin van die oorwinning, Victoria, verwyder, waar die senatore elke môre 'n offer gebring het voor hulle aan die werk gegaan het.

Gratianus moet in 383 optree teen die Alamanni wat Gallia binnegeval het. Hy trek oor die Brennerpas en na Gallia maar die veldtog eindig in 'n ramp. In dié jaar usurpeer Magnus Maximus die keiserlike troon nadat Gratianus vir 'n groep Alaanse drosters 'n feesmaal bereid het, terwyl sy eie troepe niks gekry het nie. Gratianus se Galliese troepe bly aanvanklik trou, maar na effens met Maximus s'n gebaklei te het, loop hulle oor. Gratianus probeer om oor die Alpe te vlug maar in Lugdunum word hy deur Andragathius op 25 Augustus 383 vermoor.


</doc>
<doc id="124938" url="https://af.wikipedia.org/wiki?curid=124938" title="Olenjok">
Olenjok

Die Olenjok (Russies: Оленёк / Оленек, "Olenek"; Jakoeties: Өлөөн, "Ölöön") is 'n groot noord-vloeiende rivier in Siberië. Dié rivier, met 'n lengte van 2 292 km (1 424 myl), ontspring in die Sentraal-Siberiese Plato in die Krasnojarsk-krai. Aansluitend vloei dié rivier in 'n oostelike rigting deur die Jakoetië-republiek en bereik Olenjok. Vanaf hier vloei die Olenjok in 'n noordoostelike rigting en mond in 'n delta net wes van die Lena s'n in die Laptefsee uit.

Die Olenjok se omgewing is gekenmerk deur die Taiga, wat by die kus verder noord in Toendra oorgaan. Dié rivier vries in Oktober en bly tot Mei-Junie onder die ys.


</doc>
<doc id="124939" url="https://af.wikipedia.org/wiki?curid=124939" title="Petsjora">
Petsjora

Die Petsjora (Russies: Печо́ра; Komi: Печӧра; Nenets: Санэроˮ яха) is 'n groot noord-vloeiende rivier in die Europese deel van Rusland. Dié rivier, met 'n lengte van 1 809 km (1 124 myl), ontspring in die noordelike Oeralgebergte in die Republiek van Komi. Aansluitend vloei dié rivier in 'n noordelike rigting deur die Republiek van Komi en bereik Woektyl. Vanaf hier vloei die Petsjora eers in 'n noordwestelike rigting deur Petsjora, later in 'n suidwestelike rigting en dan in 'n noordelike rigting. Noord van Narjan-Mar, Nenetsië, mond dié rivier in 'n delta in die Barentssee uit.


</doc>
<doc id="124941" url="https://af.wikipedia.org/wiki?curid=124941" title="Dooiersak">
Dooiersak

Die dooiersak is 'n membraanagtige sak wat aan 'n embrio verbind is, en wat gevorm word deur die selle van die hipoblast aangrensend aan die embrioniese skyf. Die dooiersak het 'n belangrike rol in die vroeë embrioniese bloedverskaffing, en word grotendeels in die ontwikkelende ingewande geïnkorporeer tydens die vierde week van ontwikkeling.

Die dooiersak is die eerste element wat in die swangerskapsak gesien kan word, gewoonlik op 3 dae swangerskap.

Die dooiersak is geleë op die ventrale kant van die embrio; dit is deur ekstra-embrioniese endoderm uitgevoer, waarbuite 'n laag van ekstra-embrioniese mesenkiem, voorkom, wat vanuit die mesoderm ontwikkel.

Bloed word aan die wand van die dooiersak deur die primitiewe aorta gelei, en nadat dit deur 'n kapillêre pleksus met 'n growwe netwerk van bloedvate sirkuleer, keer dit deur die vitelline are terug na die buisvormige hart van die embrio. Hierdie vloei is die vitelline sirkulasie, wat voedingstowwe uit die dooiersak aan die embrio oordra.

Aan die einde van die vierde week bestaan die dooiersak slegs nog uit 'n klein peer-vormige opening (bekend as die "naelstring vesikel"), wat uitmond in die spysverteringsbuis deur 'n lang, smal buis, die vitelline buis.
Die dooiersak kan in die nageboorte waargeneem word as 'n klein, effens ovaalvormige liggaam met deursnee tussen 1 en 5 mm; dit is geleë tussen die amnion en die chorion en kan op of naby die plasenta lê.

Normaalweg word die buis volledig tydens die sewende week vernietig, maar in ongeveer twee persent van gevalle duur die proksimale gedeelte voort as 'n diverticulum van die dunderm, Meckel se diverticulum, sowat 60 cm proksimaal tot die ileosekale klep, en mag ook word deur 'n veselagtige koord aan die abdominale wand by die umbilicus geheg wees.

Soms word 'n vernouing van die lumen van die dunderm waargeneem word aan die teenoorgestelde kant van die aanhegtingspunt van die buis.

Die dooiersak begin tydens die tweede week van embrioniese ontwikkeling te vorm, teen dieselfde tyd as wat die amnionsak vorm. Die hipoblast begin om sywaarts uit te groei en neer te daal. Terselftertyd begin Heuser se membraan, geleë op die teenoorgestelde pool van die ontwikkelende vesikel, sy opwaartse verspreiding en sluit by die hipoblast aan.



</doc>
<doc id="124944" url="https://af.wikipedia.org/wiki?curid=124944" title="Geokroniet">
Geokroniet

Geokroniet is 'n mineraal met die formule 0≤x≤8. Dit het die jordaniet-struktuur en vorm 'n oplossingsreeks daarmee. Die jordaniet-struktuur het vier verskillende as-posisies. Drie daarvan kan antimoonatome opneem en effens groter word, een daarvan kan net deur arseen beset word.


</doc>
<doc id="124945" url="https://af.wikipedia.org/wiki?curid=124945" title="Letoviciet">
Letoviciet

Letoviciet (/ lɛtoʊvɪsaɪt /) is 'n ammonium-sulfaatmineraal met samestelling (NH)H(SO) (IUPAC: tri-ammonium sulfaat waterstof sulfaat, Nickel-Strunz klassifikasie 07.AD.20). Dit is 'n seldsame, kleurlose of wit, monokliniese sekondêre mineraal wat gevorm word tydens die verbranding van steenkool, afvalhope en as 'n afsetting in warmbronne. Dit is die eerste keer in 1932 uit die Letovice-streek van Moravië beskryf.




</doc>
<doc id="124947" url="https://af.wikipedia.org/wiki?curid=124947" title="Bristol Bulldog">
Bristol Bulldog

Die Bristol Bulldog was 'n enkelsitplek, dubbeldekker vegvliegtuig wat deur die Britse Lugmag gebruik is tussen die twee Wêreldoorloë. Hierdie vliegtuig was ontwikkel na aanleiding van 'n spesifikasie van die Britse Lugministrie wat 'n enkelsitplek dag-en-nag vegter met twee Vickers-masjiengewere gespesifiseer het. Die Merk I was gebou vir ontwikkeling en Merk II het die "Armstrong Whitworth Siskin's" en "Gloster Gamecock's" vervang. Die eerste "Bulldog's" was toegeken aan 3 Eskader in Junie 1929 te Upavon. Die hele raamwerk was van metaal wat met materiaal oorgetrek was. Die stertwiel het 'n skokbreker gehad, daar was suurstof vir die vlieënier asook 'n kortgolf tweerigting radio. Teen 1932 was 10 Eskaders toegerus met die "Bulldog" en was dit die standaard vegvliegtuig tot in 1936. Die 312 vliegtuie in gebruik was op daardie stadium sowat 70% van Brittanje se lugverdediging's vermoë. Die laaste "Bulldog" was in 1937 onttrek uit diens en vervang met die "Gloster Gauntlet". Baie van die vliegtuie was uitgevoer na Australië, Denemarke, die destydse Siam, Swede, Estonië en Finland. 'n Tweesitplek opleidings vliegtuig is ook gebou.




</doc>
<doc id="124950" url="https://af.wikipedia.org/wiki?curid=124950" title="Bristol Scout">
Bristol Scout

Die Bristol Scout was 'n enkelsitplek, dubbeldekker vegvliegtuig wat hoofsaaklik vir verkenningswerk gebruik was deur die Britse Lugmag tydens die eerste twee jaar van die Eerste Wêreldoorlog. Die vliegtuig was aanvanklik ontwerp vir lugwedrenne en daar was geen voorsiening gemaak vir wapens nie. Die vliegtuig het 'n ontwerp gehad wat goed op die oog geval het en was vinnig vir sy tyd. Dit was aanvanklik as 'n verkenningsvliegtuig gebruik. Nadat dit in Februarie 1915 op die front verskyn het, was dit gebruik om tweesitplek eskaders te vergesel. Die bewapening op hierdie eerste vliegtuie het verskil, daar was nie 'n standaard nie. Soms was dit net gewere wat aan die kante van die vliegtuig vasgemaak was.

Tog het Kaptein L.G. Hawker daarin geslaag om drie vyandelike vliegtuie af te skiet op 25 Julie 1915; hierdie vliegtuie was gewapen met masjiengewere. Die Victoriakruis was aan hom toegeken vir die daad. 

In Februarie 1915 het die "Royal Flying Corps" 11 Eskader gestig en toegerus met "Bristol Scouts" hulle doel was om vyandelike vliegtuie te onderskep en vernietig. Dit was een van die eerste ware vegter eskaders. Die Britse bobaasvlieënier, Albert Ball, was deel van 11 Eskader en sy gunsteling was die "Scout D" wat in November 1915 in diens gestel was. Dit was toegerus met 'n gesinchroniseerde Vickers-masjiengeweer. In 'n week in Mei 1916 het Ball vier vyandelike vliegtuie afgeskiet. 

Daar was 370 "Scout's" vervaardig. Vanaf die middel van 1916 was hulle geleidelik onttrek uit diens om opleidings vliegtuie te word.




</doc>
<doc id="124951" url="https://af.wikipedia.org/wiki?curid=124951" title="Tamarugiet">
Tamarugiet

Tamarugiet (NaAl(SO)·6HO) is 'n kleurlose, monokliniese sulfaatmineraal, met 'n glasagtige glas, 'n relatiewe digtheid van 2.07 en 'n hardheid van 3 op Mohs se hardheidskaal.
Die mineraal is vernoem na sy tiperende ligging, Cerro Pintados, Tamarugal Pampa, Tarapaca, Chili.
Dit is ook bekend as lapparentiet.




</doc>
<doc id="124952" url="https://af.wikipedia.org/wiki?curid=124952" title="Masilo">
Masilo

Masilo is 'n township in die Masilonyana Plaaslike Munisipaliteit, in sentraal-Vrystaat, Suid-Afrika. Tydens die apartheidera was Masilo waar die dorp Theunissen se Swart mense gewoon het.

Volgens die 2011-sensus het die nedersetting 'n bevolking van 21 963 gehad.



</doc>
<doc id="124953" url="https://af.wikipedia.org/wiki?curid=124953" title="Makeleketle">
Makeleketle

Makeleketle is 'n township in die Masilonyana Plaaslike Munisipaliteit, in sentraal-Vrystaat, Suid-Afrika. Tydens die apartheidera was Makeleketle waar die dorp Winburg se Swart mense gewoon het.

Volgens die 2011-sensus het die nedersetting 'n bevolking van 12 701 gehad.



</doc>
<doc id="124954" url="https://af.wikipedia.org/wiki?curid=124954" title="Ikgomotseng">
Ikgomotseng

Ikgomotseng is 'n township in die Masilonyana Plaaslike Munisipaliteit, in sentraal-Vrystaat, Suid-Afrika. Tydens die apartheidera was Ikgomotseng waar die dorp Soutpan se Swart mense gewoon het.

Volgens die 2011-sensus het die nedersetting 'n bevolking van 3 253 gehad.



</doc>
<doc id="124955" url="https://af.wikipedia.org/wiki?curid=124955" title="Tshepong">
Tshepong

Tshepong is 'n township in die Masilonyana Plaaslike Munisipaliteit, in sentraal-Vrystaat, Suid-Afrika. Tydens die apartheidera was Tshepong waar die dorp Verkeerdevlei se Swart mense gewoon het.

Volgens die 2011-sensus het die nedersetting 'n bevolking van 2 042 gehad.



</doc>
<doc id="124956" url="https://af.wikipedia.org/wiki?curid=124956" title="Majemasweu">
Majemasweu

Majemasweu is 'n township in die Masilonyana Plaaslike Munisipaliteit, in sentraal-Vrystaat, Suid-Afrika. Tydens die apartheidera was Majemasweu waar die dorp Brandfort se Swart mense gewoon het.

Volgens die 2011-sensus het die nedersetting 'n bevolking van 9 765 gehad.



</doc>
<doc id="124958" url="https://af.wikipedia.org/wiki?curid=124958" title="Halberstadt">
Halberstadt

Halberstadt is 'n dorp in die Duitse deelstaat Sakse-Anhalt, en die hoofstad van die Harzdistrik. Dit is noord van die Harzberge geleë, en is bekend vir die ou stadskern wat tydens die Tweede Wêreldoorlog wel erg beskadig, maar in die daaropvolgende dekades weer herbou is.

Halberstadt is tussen die Harz aan die suidekant en die Huy-heuwels aan die noordekant geleë. Dit lê ook aan die Holtemme- en Goldbachriviere, wat albei linkersytakke van die Boderivier is. Die munisipale gebied omvat die nedersettings Aspenstedt, Athenstedt, Langenstein, Sargstedt en Ströbeck, wat almal in 2010 geïnkorporeer is. Halberstadt is die setel vir die Departement vir Publieke Bestuur van die Hochschule Harz Universiteit vir Toegepaste Studies en Navorsing.

Die dorpssentrum bevat steeds etlike belangrike historiese geboue en heelwat van die antieke dorpsuitleg. Betekenisvolle plekke in Halberstadt sluit in die Halberstadt-katedraal, die Kerk van Ons Dame ("Liebfrauenkirche") en die Sint Martin-kerk, wat naamlik in die 12de en 13de eeue opgerig is. Halberstadt was die ligging van die vroegste gedokumeneerde installering van 'n groot en permanente pyporrel in 1361. Vergeleke met ander noord-Europese katedrale, is dié van Halberstadt merkwaardig deurdat die middeleeuse tesourie in 'n feitlik volledige toestand behoue gebly het. Onder hierdie skatte tel die oudste oorblywende tapisserieë in Europa, wat uit die 12de eeu dateer. Die dorp is ook 'n halte op die skilderagtige Duitse Houtraamroete.

Die dorp kan bereik word via die Bundesstraße 6n, 79, Bundesstraße 81, en Bundesstraße 245 federale hoofweë. Die Halberstadt-hoofstasie is 'n belangrike spoorwegaanknopingspunt op die Magdeburg–Thale en Halle–Vienenburg spoorweglyne, wat hoofsaaklik deur Transdev Sachsen-Anhalt bedien word. Halberstadt se tramwegnetwerk bedryf twee lyne.

Germania Halberstadt is 'n voetbalklub wat in Halberstadt speel.


</doc>
<doc id="124960" url="https://af.wikipedia.org/wiki?curid=124960" title="Klaer Lightende Spiegel der Verfkonst">
Klaer Lightende Spiegel der Verfkonst

Die Klaer Lightende Spiegel der Verfkonst (letterlik: "Duidelik beligtende spieël van die Verfkuns") is 'n manuskrip wat in 1692 deur 'n Nederlandse skrywer van die stad Delft, slegs bekend as A. Boogert, uitgegee is. Net een kopie van die handleiding is bekend en dit is heeltemal handgeskrewe en hand-geverf. Dit word in die Bibliothéque Méjanes in Aix-en-Provence aangehou. Die manuskrip bestaan uit 800 bladsye met verskillende skakerings van waterverf, met die formulerings wat gebruik is om die kleure te produseer, as 'n kleurkaart. Dit word met die Pantone-kleurstelsel, wat 271 jaar later verskyn het, vergelyk. Die boek is gedigitaliseer en is beskikbaar op E-Corpus.



</doc>
<doc id="124961" url="https://af.wikipedia.org/wiki?curid=124961" title="Amniota">
Amniota

Die Amniota is 'n groep hoër werweldiere, wat deur 'n amnion, 'n vlies wat die embrio beskerm, gekenmerk word. 

'n Vereenvoudigde kladogram wat die verwantskap van die huidige Amniota weergee is:


</doc>
<doc id="124962" url="https://af.wikipedia.org/wiki?curid=124962" title="Aldan">
Aldan

Die Aldan (Russies: Алдан) is ná die Wiljoei die tweede grootste sytak van die Lena in Siberië. Dié rivier, met 'n lengte van 2 273 km (1 412 myl), ontspring in die Stanowoj-bergreeks naby Nerjoengri, Jakoetië, net noord van die Amoer-oblast. Aansluitend vloei dié rivier in 'n noordelike rigting tot by Aldan en later in 'n noordoostelike rigting tot by Oest-Maja. Vanaf hier vloei die Aldan in 'n noordelike rigting tot by Chandiga en daarna in 'n westelike rigting. Sowat 150 km noord van Jakoetsk mond die Aldan in die Lena se middelloop uit. Belangrike sytakke sluit in die Amga (1 462 km), die Maja (1 053 km) en die Oetsjoer (812 km).


</doc>
<doc id="124963" url="https://af.wikipedia.org/wiki?curid=124963" title="Cannabinoïd">
Cannabinoïd

'n Cannabinoïd is 'n uitgebreide klas chemiese verbindings wat met cannabinoïdreseptore in selle bind wat veranderinge veroorsaak in die brein se neurotransmittervrystelling. Cannabinoïde wat natuurlik deur die liggaam van mens en dier geskep word, word geklassifiseer as endo-cannabinoïde. Fitocannabinoïde kom in die natuur slegs in sekere plante voor, soos bv. dagga ("Cannabis") terwyl 'n paar sintetiese cannabinoïde suksesvol kunsmatig deur wetenskaplikes in 'n laboratorium vervaardig is. Die bekendste cannabinoïd is 'n fitocannabinoïd naamlik Delta-9-tetrahidrocannabinol (THC) en is ook die belangrikste psigo-aktiewe verbinding van dagga. Cannabinol (CBD) is nog 'n hoofverbinding van die plant. Daar is tot dusver 113 verskillende cannabinoïde uit die daggaplant geïsoleer, elkeen met unieke eienskappe en uitwerking.

Sintetiese cannabinoïde omvat verskeie klasse gespesifiseer volgens hul chemiese samestelling. Klassieke cannabinoïde se samestelling vergelyk met natuurlike cannabinoïde terwyl nie-klassieke cannabinoïde endo-cannabinoïde naboots (endo-cannamimikrie).

Voor die 1980's is daar gespekuleer dat die fisiologiese en gedragsveranderende effekte van cannabinoïde nie deur 'n spesifieke selmembraan-interaksie veroorsaak word nie. Daar is met die ontdekking van die eerste cannabinoïdreseptor wel bevind dat cannabinoïde met gespesifiseerde reseptore in selmembrane bind.

Hierdie reseptore kom algemeen voor in die mens, sowel as in soogdiere, voëls, visse en reptiele. Tot dusver is daar nog net twee cannabinoïdreseptore ontdek, naamlik die CB1- en CB2-reseptore. Talle nuwe wetenskaplike ondersoeke vermoed dat daar nog vele onbekende reseptore bestaan. Die menslike brein bevat meer cannabinoïdreseptore as enige ander tipe G-proteïen-gekoppelde reseptore (GPCR).

Tipe 1 cannabinoïdreseptor ("CB1") 

CB1-reseptore kom in die brein hoofsaaklik in die basale ganglia, limbiese stelsel, hippokampus en die striate nukleus voor. Die CB1-reseptore kom ook in die serebellum voor asook in die manlike en vroulike reproduktiewe stelsels. Daar kom geen CB1-reseptore in die medulla oblongata voor nie, dié gedeelte van die breinstam wat verantwoordelik is vir respiratoriese en kardiovaskulêre funksies. CB1-reseptore kom ook in die voorste horingselle van die menslike oog en retina voor.

Tipe 2 cannabinoïdreseptor ("CB2") 

CB2-reseptore word hoofsaaklik in die immuunstelsel of selle afkomstig van die immuunstelsel gevind met die hoogste konsentrasie in die milt. Alhoewel CB2-reseptore meestal in die perifere senuweestelsel afgesonder is toon nuwe wetenskaplike navorsing dat CB2 deur glia-selle in die menslike serebellum uitgedruk word. CB2 is verantwoordelik vir die anti-inflammatoriese, terapeutiese en moontlik ander medisinale eienskappe van dagga wat in dierestudies en anekdotiese bewyse voorkom.



</doc>
<doc id="124964" url="https://af.wikipedia.org/wiki?curid=124964" title="Oljokma">
Oljokma

Die Oljokma (Russies: Олёкма, "Olëkma"; Jakoeties: Өлүөхүмэ, "Ölüöxüme") is ná die Wiljoei, die Aldan en die Witim die vierde grootste sytak van die Lena in Siberië. Dié rivier, met 'n lengte van 1 320 km (820 myl), ontspring in die Jablonowy-bergreeks naby Mogotsja, Zabaikalski-krai. Aansluitend vloei dié rivier in 'n noordoostelike rigting en bereik die Amoer-oblast. Vanaf hier vloei die Oljokma in 'n noordelike rigting deur Jakoetië en mond by Oljokminsk in die Lena uit.


</doc>
<doc id="124965" url="https://af.wikipedia.org/wiki?curid=124965" title="Wiljoei">
Wiljoei

Die Wiljoei (Russies: Вилю́й, [vʲɪˈlʲʉj]; Jakoeties: Бүлүү, "Bülüü", [bylyː]) is die grootste sytak van die Lena in Siberië. Dié rivier, met 'n lengte van 2 650 km (1 647 myl), ontspring in die Wiljoei-plato naby Ekonda, Krasnojarsk-krai, net noordwes van Jakoetië. Aansluitend vloei dié rivier in 'n suidoostelike rigting tot by Tsjernisjewskij en later in 'n oorwegend oostelike rigting met 'n suidelike boog tot by Soentar. Die Wiljoei vloei agtereenvolgens deur Njoerba, Werchnewiljoeisk en Wiljoeisk. Sowat 124 km (200 myl) stroomaf van Jakoetsk mond die Wiljoei in die Lena se middelloop uit. Belangrike sytakke sluit in die Marcha (1 181 km) en die Tjoeng (1 092 km).


</doc>
<doc id="124966" url="https://af.wikipedia.org/wiki?curid=124966" title="Witim">
Witim

Die Witim (Russies en Boerjaties: Витим, "Vitim"; Ewenkies: Витым, "Witym"; Jakoeties: Виитим, "Viitim") is ná die Wiljoei en die Aldan die derde grootste sytak van die Lena in Siberië. Dié rivier, met 'n lengte van 1 978 km (1 229 myl), ontstaan deur die saamvloei van Witimkan en Tsjinain in die Witim-plato, Boerjatië, oos van die Baikalmeer. Aansluitend vloei dié rivier eers in 'n suidelike en later in 'n noordoostelike rigting. Die Witim bereik die Zabaikalski-krai en vloei in 'n noordelike rigting tot Bodaibo in die Irkoetsk-oblast. Dié rivier vloei nog deur Mama en mond by Witim, Jakoetië, in die Lena se boloop uit.


</doc>
<doc id="124967" url="https://af.wikipedia.org/wiki?curid=124967" title="Kief">
Kief

Kief (uitgespreek [keːf, ki(ː)f]; uit Arabies cكيف "kayf", betekenis "plesier, dronkenskap") verwys na die harsdraende hare van die daggablom wat afgebreek word van droë dagga en bymekaar gemaak word en vasgevang word in die siwwe van kruiemeule of toestelle wat spesifiek vir die doel gemaak is. Kief bevat 'n baie hoër konsentrasie van al 113 of meer verskillende cannabinoïde soos bv. THC, CBD, ens. as die inhoud van die daggablom waarvan dit self afkomstig is. 

Tradisioneel word kief in hasish-blokke gepers vir gerieflike hantering en berging en kan in albei vorme gerook word of met 'n vergasser ("vape") vergas word. Hasish word gevorm deur kief onder druk te plaas en te verhit. Die proses kan met masjinerie of per hand uitgevoer word, die laasgenoemde metode is die algemene metode en is in somige gevalle 'n byproduk van die sortering van dagga waar kief aan die hande vasklou en dit verwyder word deur die vingers teen mekaar te vryf. Die druk en wrywing veroorsaak hitte en verander die kief in hashish.

In Marokko verwys kief na 'n tradisionele mengsel van fyngekapde dagga en inheemse tabak maar daar is 'n duidelike verskil tussen die twee.

In eerstewêreldlande soos die VSA en Europa word kief gebruik om medisinale daggaprodukte te produseer, deur middel van infusie, asook in gebakte en eetbare produkte, bekend as "daggakoekies" of "edibles". As gevolg van die hoë potensie van kief is daar 'n neiging om dit spaarsaamig te gebruik om die psigo-aktiewe effekte te verminder.



</doc>
<doc id="124969" url="https://af.wikipedia.org/wiki?curid=124969" title="Diaspoor">
Diaspoor

Diaspoor is 'n mineraal met die chemiese formule . Saam met gibbsiet en boehmiet is hierdie mineraal 'n belangrike komponent van bouksiet, die erts waaruit aluminium verkry word.

Diaspoor en boehmiet is allotrope van en diaspoor is termodinamies gesien die stabiele en boehmiet die metastabiele fase. Die oorgang van boehmiet na diaspoor is nogtans uiters traag. Dit is moontlik om boehmiet in 1M NaOH in teenwoordigheid van diaspoor-saadjies om te set, maar dit duur ongeveer 35 dae.

Die ortorombiese kristalstruktuur van diaspoor bestaan uit vervormde -oktaëders. Elke hidroksied-ioon vertoon waterstofbinding met 'n oksiedioon van 'n naburige -oktaëder. Hierdie struktuur is 'n argetipe. 'n Ander mineraal wat hierdie struktuurtipe besit is goethiet.


</doc>
<doc id="124970" url="https://af.wikipedia.org/wiki?curid=124970" title="3β-Hidroksisteroïeddehidrogenase">
3β-Hidroksisteroïeddehidrogenase

3β-Hidroksisteroïeddehidrogenase/Δ isomerase (3β-HSD) (EC 1.1.1.145) is 'n ensiem wat die biosintese van progesteroon vanaf pregnenoloon; 17α-hidroksiprogesteroon van 17α-hidroksipregnenoloon; en androsteendioon vanaf dehidroëpiandrosteroon (DHEA) in die bynier kataliseer. Dit is die enigste ensiem in die bynier kortikosteroïedsintese wat nie deel van die sitochroom P450-familie is nie. In die mens is daar twee 3β-HSD isosieme wat deur die HSD3B1- en HSD3B2-gene gekodeer word.

3β-HSD is ook bekend as delta Δ-isomerase, wat die oksidasie-omskakeling van Δ-3β-hidroksisteroïede na die Δ-3-keto konfigurasie kataliseer, en is dus noodsaaklik vir die biosintese van alle klasse van hormonale steroïede, naamlik progesteroon, glukokortikoïede, mineralokortikoïede, androgene en estrogene.

Die 3β-HSD kompleks is verantwoordelik vir die omskakeling van:

3β-HSD behoort aan die oksidoreduktase ensiemfamilie, en spesefiek diegene wat op die CH-OH groep inwerk met NAD of NADP as akseptor. Hierdie ensiem neem deel aan C21-steroïedhormoon metabolisme, asook androgeen en estrogeen metabolisme.

3β-HSD kataliseer die chemiese reaksie:
Met ander woorde, die twee substrate van hierdie ensiem is die 3β-hidroksi-Δ-steroïed en NAD, terwyl sy drie produkte 3-okso-Δ-steroïed, NADH, en H is.

Die mens het twee 3β-HSD isosieme, HSD3B1 (tipe I) en HSD3B2 (tipe II). Die tipe I isoensiem kom in die plasenta en perifere weefsel voor, terwyl die tipe II 3β-HSD isoensiem in die adrenale klier, ovarium en testis voorkom.

Die sistematiese naam van hierdie ensiemklas is 3β-hidroksi-Δ-steroïed:NAD 3-oksidoreduktase. Ander name in algemene gebruik, sluit in:

3β-HSD word sterk geïnhibeer deur azasteen, sianoketoon, epostaan, en trilostaan. Medroksiprogesteroonasetaat en medrogestoon is swak inhibeerders van 3β-HSD, maar kan dit by hoë dosisse noemenswaardig inhibeer.

'n Tekort in die tipe II-vorm deur mutasies in HSD3B2 is verantwoordelik vir 'n seldsame vorm van aangebore adrenale hiperplasie. Geen menslike toestand is al aan 'n tekort in die tipe I-ensiem verbind nie. Die belang in plasentale progesteroonproduksie dui daarop dat so 'n mutasie dodelik sou wees vir die embrio.

Die fetale adrenale korteks stel in vroeë stadiums geen 3β-HSD vry nie, sodat mineralokortikoïede soos aldosteroon, asook glukokortikoïede soos kortisol nie gesintetiseer kan word nie. Dit is belangrik omdat kortisol tipe II longselle stimuleer om pulmonale oppervlakaktiewe stowwe af te skei; daarsonder word die alveolêre oppervlakspanning nie verlaag nie, wat vroeggebore babas aan neonatale respiratoriese noodsindroom kan laat sterf. Indien die kraam onvermydelik is (bv. as gevolg van 'n plasenta wat skeur of pre-eklampsie/HELLP sindroom), kan glukokortikoïede (bv. kortisol) toegedien word om die kanse op oorlewing te verhoog.



</doc>
<doc id="124975" url="https://af.wikipedia.org/wiki?curid=124975" title="Daggakoekie">
Daggakoekie

Daggakoekie verwys na enige gebakte produk wat voorberei is met dagga as die hoofbestanddeel van die baksel. Daar is 'n groot verskeidenheid eetbare produkte wat met dagga voorberei word en staan ook bekend as ""space cakes"", ""magic muffins"" of ""edibles"".

In lande soos die VSA waar dagga gewettig is, of medisinale dagga gereguleer word, is daggageregte baie gewild onder pasiënte sowel as sosiale gebruikers van dagga om die negatiewe effekte van rook te vermy.


</doc>
<doc id="124985" url="https://af.wikipedia.org/wiki?curid=124985" title="Ili">
Ili

Die Ili (Oeigoers: ئىلى دەرياسى, "Ili deryasi" of Или дәряси, "Ili dəryasi"; Kasaks: Іле, "İle", ئله; Russies: Или; Chinees: 伊犁河, pinyin: "Yīlí Hé"; Mongools: Ил, letterlik: "kaalheid") is die grootste van die Balchasj-meer se invloeiende riviere. Dié rivier, met 'n lengte van 1 400 km (870 myl), ontstaan deur die saamvloei van die Koenes- en Tekes-riviere in die outonome gewes Xinjiang van die Volksrepubliek China. Aansluitend vloei dié rivier in 'n westelike rigting deur die stad Yining en bereik die Kasakse grens. In Kasakstan vloei die Ili in 'n westelike rigting tot by Kapchagai, sowat 70 km noord van die voormalige hoofstad Almati. Aansluitend vloei dié rivier in 'n noordwestelike rigting en mond in 'n wye delta in die Balchasj-meer uit.

As gevolg van die groot bevolkingsgroei in die Chinese outonome gewes Xinjiang styg die waterverbruik, waardeur minder water die Balchasj-meer bereik en die meer bedreig.


</doc>
<doc id="124987" url="https://af.wikipedia.org/wiki?curid=124987" title="Kherlen">
Kherlen

Die Kherlen (Chinees: 克鲁伦河, pinyin: "É'Kèlǔlún hé"; Mongools: Хэрлэн гол) is 'n binnelandse rivier in Mongolië en die Volksrepubliek China met 'n lengte van 1 254 km (799 myl). Dié rivier ontspring in die Jablonowi-gebergte, sowat 180 km noordoos van die Mongoolse hoofstad Ulaanbaatar en suid van die Russiese grens. Aansluitend vloei dié rivier in 'n suidelike en later in 'n oostelike rigting deur Öndörhaan en Tsjojbalsan. Die Kherlen bereik die Chinese grens en mond in die outonome gewes Binne-Mongolië in die Hulunmeer uit.

Tydens die reënseisoen vloei water van die Hulunmeer, wat eintlik sonder uitvloei is, sowat 30 km noord en bereik die Argoen. Daarmee behoort die Kherlen se rivierloop soms tot die Argoen-Amoer-rivier, wat daardeur 'n lengte van 5 052 km (3 139 myl) bereik.


</doc>
<doc id="124989" url="https://af.wikipedia.org/wiki?curid=124989" title="Zeja">
Zeja

Die Zeja (Russies: Зе́я) is ná die Songhua die tweede grootste sytak van die Amoer in die Russiese Verre-Ooste. Dié rivier, met 'n lengte van 1 242 km (772 myl), ontspring in die Stanowoi-bergreeks, Amoer-oblast, net suid van Jakoetië. Aansluitend vloei dié rivier in 'n suidoostelike rigting tot by die stad Zeja en later in 'n suidwestelike rigting tot by Nowokijewski Oewal. Vanaf hier vloei die Zeja weer in 'n suidwestelike rigting deur Swobodni. By Blagowesjtsjensk net wes van die grens tot die Volksrepubliek China mond die Zeja in die Amoer se middelloop uit.


</doc>
<doc id="124990" url="https://af.wikipedia.org/wiki?curid=124990" title="Songhua">
Songhua

Die Songhua (Chinees: 松花江, pinyin: "Sōnghuā Jiāng"), ook bekend onder die Russiese naam Soengari (Сунгари) is die grootste sytak van die Amoer in die Mantsjoerye. Dié rivier, met 'n lengte van 1 925 km (1 195 myl), ontspring in die Changbai-bergreeks tussen die provinsies Jilin en Liaoning net noord van Noord-Korea. Aansluitend vloei dié rivier in 'n noordwestelike rigting deur Jilin en later in 'n noordoostelike rigting deur Harbin en Jiamusi in die provinsie Heilongjiang. By Tongjiang net suid van die grens tot Rusland mond die Songhua in die Amoer se middelloop uit.


</doc>
<doc id="124993" url="https://af.wikipedia.org/wiki?curid=124993" title="A Retrieved Reformation">
A Retrieved Reformation

A Retrieved Reformation ("'n teruggewonne reformasie") is 'n kortverhaal deur die Amerikaanse skrywer O. Henry wat in April 1903 in "The Cosmopolitan Magazine" verskyn het. Dit beskryf die gebeure wat tot die reformasie van'n ex-gevangene gelei het. In 1910 het dramaturg Paul Armstrong die storie in 'n hoogs suksesvolle Broadway-teaterstuk onder die titel "Alias Jimmy Valentine" verwerk. Die stuk het 155 optredes by Wallack's Theatre in New York gehad, en die toneelstuk is daarna driekeer verfilm: in 1915 onder regie van Maurice Tourneur met die hoofrol deur Robert Warwick vertolk, in 1920 onder regie van Edmund Mortimer met Bert Lytell, en in 1928 onder regie van Jack Conway met William Haines, die eerste Metro-Goldwyn-Mayer klankfilm met dialoog. Die gewildheid van die verhaal as 'n rolprent het grootliks tot die skrywer se bekendheid bygedra, alhoewel sy naam nie in die Engelse, Franse en Spaanse weergawes genoem is nie. Die karakter van Jimmy Valentine is op werklike gebeure gebaseer, maar is nogtans vergelykbaar met die vernaamste voorval in hoofstuk 17 van Victor Hugo se "Les Misérables".

Die storie is ook in 'n radio-vervolgverhaal aangepas, "Alias Jimmy Valentine", wat tussen 1938 en 1939 uitgesaai is.

Kasbreker Jimmy Valentine word na minder as tien maande van 'n vier jaar vonnis vrygelaat, as gevolg van sy kriminele kontakte. Hy keer na sy ou woonstel terug, pak sy gereedskap, en trek uit. In die volgende weke vind 'n aantal inbrake plaas waar kontant buitgemaak word, en Ben Price, die speurder wat Valentine die laaste keer gevang het, word ingeroep om die nuwe gevalle te ondersoek. Hy besef dat die inbrake Jimmy se modus operandi dra.

Valentine duik later in Elmore, Arkansas, op. Hy gaan na die dorp se bank met die opsig om dit uit te kyk in voorbereiding op 'n inbraak. Terwyl hy na die hotel stap, vang hy die oog van die bankier se pragtige dogter, Annabel Adams. Hy raak op die daad op haar verlief en besluit om sy kriminele loopbaan te beëindig. Hy trek in die dorp in, en neem die identiteit van Ralph D. Spencer, 'n skoenmaker, aan, omdat hy in die tronk skoenmaakarbeid geleer het.

Teen die einde van die jaar het Jimmy se sosiale en besigheidsaansien gestyg en hy is verloof aan Annabel. Twee weke voor die troue skryf hy 'n brief aan 'n vriend, waarin hy die vriend vra om sy inbraak-gereedskap by hom te kry, omdat Valentine dit nie meer nodig het nie.

Teen hierdie tyd het Price hom egter opgespoor en duik by die bank op terwyl Jimmy en Annabel se familie daar is. Jimmy dra die sak met sy gereedskap terwyl Annabel se pa vir hulle die bank se nuwe brandkluis wys. Annabel se niggies is gefassineer daardeur, en terwyl hulle speel, sluit die een niggie per ongeluk die ander binne die brandkluis toe, sonder dat die tydslot opgewen is, of enige kombinasie gestel is. Almal is paniekbevange en Annabel pleit dat Jimmy iets moet doen. Jimmy, met die wete dat dit sy ware identiteit sal openbaar, gebruik sy gereedskap om die deur oop te maak en red die kind. Sonder dat Valentine dit besef, het Price die hele voorval gesien.

Valentine stap by die bank uit en hy sien Price by die deur staan. Hy gee homself aan Price oor, maar tot sy verbasing, gee Price geen teken dat hy hom herken nie, en loop weg.



</doc>
<doc id="124996" url="https://af.wikipedia.org/wiki?curid=124996" title="Hutsmerk">
Hutsmerk

Die hutsmerk (of hutsmerker) is 'n tipe metadata-merker wat op sosiale netwerke en mikroblogdienste gebruik word wat nie noodwendig 'n kategorie-stelsel het nie. Dit maak dit dan moontlik vir gebruikers om inhoud op te spoor en op so 'n wyse die inhoud te kategoriseer. Gebruikers skep hutsmerke deur 'n hekkie-karakter (die syferaanwyser) vooraan 'n woord te plaas. Deur 'n spesifieke hutsmerk op te soek sal alle boodskappe of inhoud wat die hutsmerk bevat opgespoor word. 'n Hutsmerk word gevolglik in 'n argief bymekaargemaak, in 'n enkele stroom omvattende die spesifieke hutsmerk. Op Instagram maak die hutsmerk #bluesky dit vir gebruikers moontlik om al die foto's wat met die spesifieke hutsmerk gemerk is, op te spoor.

As gevolg van die gewildheid van die hutsmerk is die Engelse woord "hashtag" in Junie 2014 in die Oxford Engelse Woordeboek bygevoeg. Die term hutsmerk kan ook verwys na die syferaanwyser wanneer dit in konteks van 'n hutsmerk gebruik word.



</doc>
<doc id="124999" url="https://af.wikipedia.org/wiki?curid=124999" title="Munisipale Afbakeningsraad">
Munisipale Afbakeningsraad

Die Munisipale Afbakeningsraad is 'n Suid-Afrikaanse onafhanklike outoriteit, wat verantwoordelik is vir die vasstelling van die grense van distrikte, munisipaliteite en kieswyke in Suid-Afrika.

Die bestaan van die Munisipale Afbakeningsraad word in artikel 155.(2)(b) van die Grondwet gereël en is ingestel deur die Wet op Plaaslike Regering: Munisipale Afbakening, 1998. Die Munisipale Afbakeningsraad bestaan uit nege lede, wat vir 'n termyn van vyf jaar aangestel word deur die President van Suid-Afrika. Behalwe vir die Voorsitter dien die lede van die Raad  op 'n deeltydse basis. Daar is ondersteuning van enkele personeelslede vir administrasie en navorsing.




</doc>
<doc id="125000" url="https://af.wikipedia.org/wiki?curid=125000" title="Kieswyk (Suid-Afrika)">
Kieswyk (Suid-Afrika)

Kieswyke in Suid-Afrika is geopolitieke onderafdelings van munisipaliteite wat gebruik word vir verkiesingsdoeleindes. Alle distrikte en munisipaliteite is afgebaken deur die Munisipale Afbakeningsraad, waarna dié distrikte en munispaliteite gedeel word deur die helfte van die aantal setels in die distriks- en munisipale rade. Daar is dus soveel kieswyke in 'n distrik of munisipaliteit as die helfte van die aantal setels in hul rade. Hierdie kieswyke word vervolgens afgebaken deur die Munisipale Afbakeningsraad. 

Tydens verkiesings verkies elke kieswyk direk een raadslid. Die res van die raadslede word verkies uit partylyste, waarby die stemme wat nie bygedra het nie tot die verkiesing van 'n raadslid, by die res van die stemme gevoeg word, sodat die algehele setelbalans eweredig is aan die verhouding van stemme wat uitgebring is.

Sedert diemunisipale verkiesing van 2016 is daar 4,392 kieswyke in Suid-Afrika.



</doc>
<doc id="125001" url="https://af.wikipedia.org/wiki?curid=125001" title="Kieswyk">
Kieswyk

'n Kieswyk is 'n plaaslike, afgebakende gebied, wat gewoonlik gebruik word vir verkiesingsdoeleindes. Kieswyke is gewoonlik vernoem na woonbuurte, strate, gemeenskappe, landmerke, geografiese kenmerke en in sommige gevalle historiese figure, wat tot die gebied verbind is. In die Verenigde State van Amerika is kieswyke net genommer.

In Australië, Kanada, Monaco, Nieu-Seeland, Suid-Afrika, die Verenigde Koninkryk en die Verenigde State van Amerika is kieswyke 'n verkiesingsdistrik binne 'n distrik  of munisipaliteit. Kieswyke word gewoonlik gebruik tydens plaaslike verkiesings. In die Verenigde State van Amerika is kieswyke gewoonlik onderverdeel in stembusgebiede.

In die Republiek van Ierland is stedelike kieswyke ("wards") en landelike distrikverkiesingsafdelings ("District Electoral Divisions") in 1994 herdoop in verkiesingsafdelings ("Electoral Divisions")"." Die verkiesingsdistrikte by plaaslike verkiesings is egter gewoonlik algemeen bekend as kieswyke. Die verkiesingsdistrikte bestaan uit verskeie verkiesingsafdelings en is amptelik bekend as plaaslike verkiesingsgebiede (local electoral areas). In die geval van 'n munisipale samesmelting word na die voormalige stede en dorpe wat die nuwe metropool vorm verwys as wyke.




</doc>
<doc id="125002" url="https://af.wikipedia.org/wiki?curid=125002" title="Kızılırmak">
Kızılırmak

Die Kızılırmak (Turks: [kɯˈzɯlɯɾmak], letterlik: "rooirivier"; antieke Griekse naam: Ἅλυς, "Halys", letterlik: "soutrivier") is met 'n lengte van 1 355 km (842 myl) die langste rivier wat in sy geheel deur Turkye vloei. Dié rivier ontspring by İmranlı in die Sivas-provinsie, sowat 150 km wes van die Eufraat se bron. Aansluitend vloei dié rivier in 'n suidwestelike rigting deur die stad Sivas en bereik Kappadosië. Vanaf hier vloei die Kızılırmak in 'n noordwestelike rigting en later in 'n noordelike rigting deur Kırıkkale, sowat 80 km oos van die Turkse hoofstad Ankara. Aansluitend vloei dié rivier in 'n noordoostelike rigting deur die Pontiese gebergte en mond noordwes van Samsun en noord van Bafra in 'n wye delta in die Swartsee uit.

Die Turkse naam van die Kızılırmak is afgelei van die rooi klei-sediment, wat die rivier meevoer.


</doc>
<doc id="125003" url="https://af.wikipedia.org/wiki?curid=125003" title="Desna">
Desna

Die Desna (Russies: Десна́; Oekraïens: Десна) is die grootste sytak van die Dnjepr in Oos-Europa. Dié rivier, met 'n lengte van 1 130 km (700 myl), ontspring in die Smolensk-heuwels suidoos van Smolensk in die Smolensk-oblast van Rusland. Aansluitend vloei dié rivier in 'n suidelike rigting tot by Brjansk. Vanaf hier vloei die Desna in 'n suidwestelike rigting, bereik die Oekraïense grens en vloei deur Tsjernihif. Net noord van die Oekraïense hoofstad Kiëf mond dié rivier in die Dnjepr uit.


</doc>
<doc id="125006" url="https://af.wikipedia.org/wiki?curid=125006" title="Belaja">
Belaja

Die Belaja (Russies: Бе́лая, "Belaja"; Basjkiries: Ағиҙел, "Ağiźel", [ä.ʁi̠.ˈðɪ̞l], ; Tartaars: Агыйдел, "Ağídel", اعىدئل, [ˌʌɣiˈdel]; almal letterlik: "witrivier") is die grootste sytak van die Kamarivier, die langste linkersytak van die Wolga in die Europese deel van Rusland. Dié rivier, met 'n lengte van 1 420 km (882 myl), ontspring in die suidelike Oeralgebergte in die Basjkortostan-republiek, net wes van die Oeral-rivier se bron. Aansluitend vloei dié rivier in 'n suidwestelike en later in 'n noordelike rigting deur Isjimbai tot by Oefa. Vanaf hier vloei die Belaja in 'n noordwestelike rigting en mond in die Tartarstan-republiek in die Kamarivier uit.


</doc>
<doc id="125007" url="https://af.wikipedia.org/wiki?curid=125007" title="2017 Japannese Grand Prix">
2017 Japannese Grand Prix

Die 2017 Formule Een Japannese Grand Prix het op 8 Oktober 2017 op die Suzuka Internasionale Renbaan in Japan plaasgevind. Dit was die sestiende wedren van die kampioenskapseisoen.

Pirelli sal die volgende bande aan alle spanne by Suzuka verskaf:
Lewis Hamilton behaal vir Mercedes sy tiende voorste wegspringplek van die seisoen, terwyl sy spanmaat Valtteri Bottas tweede gekwalifiseer. Ferrari-jaer Sebastian Vettel eindig derde, voor die Red Bull-jaers Daniel Ricciardo, Max Verstappen en sy spanmaat Kimi Raikkonen. Die Force India-paar Esteban Ocon en Sergio Pérez gekwalifiseer onderskeidelik sewende en agtste, terwyl die Williams-bestuurder Felipe Massa en McLaren se Fernando Alonso die top 10 voltooi. 

Ná afloop van die tweede vrye oefening op Vrydag moes Valtteri Bottas sy ratkas laat vervang. Aangesien die ratkas nog nie die verpligte ses wedrenne afgelê het nie, het Bottas 'n straf van vyf wegspringplekke gekry. Kimi Räikkönen ontvang ook 'n vyf wegspringplekstraf na die ruil van sy ratkas as gevolg van 'n ongeluk in die derde vrye oefening. Daarbenewens is drie renjaers gestraf weens die uitruiling van verskeie dele van hul enjins: Toro Rosso-renjaer Carlos Sainz jr. en Renault-renjaer Jolyon Palmer het albei twintig plekke ontvang, terwyl Fernando Alonso 35 plekke moes afstaan.


</doc>
<doc id="125009" url="https://af.wikipedia.org/wiki?curid=125009" title="Wjatka">
Wjatka

Die Wjatka (Russies: Вя́тка, [ˈvʲatkə]; Tartaars: Нократ, "Noqrat"; Mari: Виче, "Viče", Oedmoerts: Ватка, "Vatka") is die tweede grootste sytak van die Kamarivier, die langste linkersytak van die Wolga in die Europese deel van Rusland. Dié rivier, met 'n lengte van 1 314 km (816 myl), ontspring in die Kama-heuwels in die Oedmoertië-republiek, net wes van die Kamarivier se bron. Aansluitend vloei dié rivier in 'n noordelike rigting en bereik die Kirof-oblast. Hier vloei die Wjatka in 'n suidwestelike rigting deur Kirof en maak later 'n boog in 'n suidoostelike rigting. By Nisjnekamsk in die Tartarstan-republiek mond dié rivier in die Kamarivier uit.


</doc>
<doc id="125013" url="https://af.wikipedia.org/wiki?curid=125013" title="Colin Meads">
Colin Meads

Sir Colin Earl Meads KNZM MBE (3 Junie 1936 – 20 Augustus 2017) was 'n Nieu-Seelandse rugbyspeler. Hy het sy land in 55 toetse verteenwoordig as deel van sy 133 wedstryde vir Nieu-Seeland. Hy het meestal slot gespeel en het die All Blacks verteenwoordig van 1957 tot 1971. Sy bynaam was "Pinetree". Hy is dood aan kanker.


</doc>
<doc id="125014" url="https://af.wikipedia.org/wiki?curid=125014" title="Vaesiet">
Vaesiet

Vaesiet (NiS) is 'n mineraal wat saam met cattieriet in die Demokratiese Republiek van die Kongo gevind word. Dit is vernoem na Johannes F. Vaes, 'n Belgiese mineraloog.




</doc>
<doc id="125015" url="https://af.wikipedia.org/wiki?curid=125015" title="Johannes F. Vaes">
Johannes F. Vaes

Johannes Franciscus Vaes (1902 – 1978) was 'n Belgiese administrateur, mineraloog en geoloog verbonde aan die "Union Minière du Haut-Katanga", in die Belgiese Kongo, nou die Demokratiese Republiek van die Kongo.

Die mineraal Vaesiet is in 1945 deur Paul F. Kerr na Johannes Franciscus Vaes vernoem.



</doc>
<doc id="125016" url="https://af.wikipedia.org/wiki?curid=125016" title="Vanuraliet">
Vanuraliet

Vanuraliet is 'n uraan-mineraal met chemiese formule: Al(UO)(VO)(OH)·11(HO). Dit het geel kristalle en 'n Mohs-hardheid van 2, en is deel van die carnotiet groep. Die naam is afgelei van die samestelling van die mineraal.




</doc>
<doc id="125017" url="https://af.wikipedia.org/wiki?curid=125017" title="Jessie May Sweet">
Jessie May Sweet

Jessie May Sweet (1901 – 1979) was die kurator van Britse Natuurhistoriese Museum se mineraalversamelings in Londen, Engeland.

Die mineraal sweetiet is na Jessie May Sweet vernoem.


</doc>
<doc id="125026" url="https://af.wikipedia.org/wiki?curid=125026" title="Kapuas">
Kapuas

Die Kapuas (Indonesies en Maleis: "Sungai Kapuas", Javaans: "Kali Kapuas") is met 'n lengte van 1 143 km (710 myl) die langste rivier op die eiland Borneo, van die eilandnasie Indonesië asook die langste rivier, wat in sy geheel op 'n eiland vloei.
Die Kapuas ontspring by Berg Raya in die Iran-bergreeks in Sentraal-Borneo net suid van die grens tot Maleisië in die provinsie Wes-Kalimantan. Aansluitend vloei dié rivier in 'n suidwestelike rigting tot by Pontianak. Net suid mond die Kapuas in die Karimata-straat, wat die Javasee met die Suid-Chinese See verbind, uit.

Die Kapuas se omgewing is gekenmerk deur reënwoud. Terwyl Pontianak 'n moderne metropool van hoofsaaklik Islamitiese Maleiers is, woon stroomop langs die Kapuas en sy sytakke verskeie Dayak-groepe.


</doc>
<doc id="125028" url="https://af.wikipedia.org/wiki?curid=125028" title="Fly">
Fly

Die Fly (Engels: "Fly River", Tok Pisin: "wara Flai") is met 'n lengte van 1 100 km (700 myl) een van die langste riviere op die eiland Nieu-Guinee, van die eilandnasie Papoea-Nieu-Guinee, asook van die kontinent Oseanië.
Die Fly ontspring in die Viktor Emmanuel-bergreeks in Sentraal-Nieu-Guinee, net suid van die Sepik se bron in die Westelike provinsie van Papoea-Nieu-Guinee. Aansluitend vloei dié rivier in 'n suidwestelike rigting en raak die grens tot Indonesië. Vanaf hier vloei die Fly in 'n suidoostelike rigting en mond by Daru in 'n wye delta in die Koraalsee uit.

Die Fly se omgewing is gekenmerk deur moerasse, reënwoud en berge. Dié rivier se delta is in 1842 deur die Brit Francis P. Blackwood vir Europa ontdek en ná sy skip, die "HMS Fly" genoem.


</doc>
<doc id="125030" url="https://af.wikipedia.org/wiki?curid=125030" title="Sepik">
Sepik

Die Sepik (Engels: "Sepik River", vroeër Duits: "Keiserin Augusta-rivier") is met 'n lengte van 1 100 km (700 myl) een van die langste riviere op die eiland Nieu-Guinee, van die eilandnasie Papoea-Nieu-Guinee, asook van die kontinent Oseanië.
Die Sepik ontspring in die Viktor Emmanuel-bergreeks in Sentraal-Nieu-Guinee, net noord van die Fly se bron in die Westelike provinsie van Papoea-Nieu-Guinee. Aansluitend vloei dié rivier in 'n noordwestelike rigting en raak die grens tot Indonesië. Vanaf hier vloei die Sepik in 'n noordoostelike rigting en mond sonder delta in die Bismarcksee uit.

Die Sepik se omgewing is gekenmerk deur moerasse, reënwoud en berge. Dié rivier is in 1885 deur Duitsers vir Europa ontdek en ná keiserin Augusta, die vrou van die destydse keiser Wilhelm I van die Duitse Keiserryk genoem.


</doc>
<doc id="125033" url="https://af.wikipedia.org/wiki?curid=125033" title="Tiamien difosokinase">
Tiamien difosokinase

In ensimologie is 'n tiamien difosfokinase (EC nommer 2.7.6.2) 'n ensiem wat die volgende chemiese reaksie kataliseer:

Met ander woorde, die twee substrate van hierdie ensiem is ATP en tiamien, terwyl sy twee produkte AMP en tiamien difosfaat is.

Hierdie ensiem behoort aan die transferase ensiemgroepering, spesifiek diegene wat twee fosfor-bevattende groepe op eenmaal oodra (difosfotransferases). Die sistematiese naam van hierdie ensiem klas is ATP:tiamien difosfotransferase. Ander name in algemene gebruik sluit tiamien kinase, tiamien pirofosfokinase, ATP:tiamien pirofosfotransferase, tiamien pirofosfokinase, tiamien pirofosfotransferase, tiaminokinase, tiamien:ATP pirofosfotransferase, en TPTase. Hierdie ensiem neem deel aan tiamien metabolisme.

Teen die einde van 2007, was 6 strukture vir hierdie klas van ensieme ontleed, met PDB kodes 
1IG0, 
1IG3, 
2F17, 
2G9Z, 
2HH9, en 
2OMK.



</doc>
<doc id="125037" url="https://af.wikipedia.org/wiki?curid=125037" title="Kieu">
Kieu

'n Kieu is 'n orgaan wat deel uitmaak van die asemhalingstelsel van diere wat in water leef. Kieue dien om gasse met die water waarin die dier lewe, uit te wissel. Opgeloste suurstof word opgeneem en koolstofdioksied word afgegee.

Talle verskillende groepe besit kieue, soos vis, paddavisse, krappe, tweekleppige diere, wurms, ens. en daar is eweveel vorms van kieue.

Die eenvoudigste kieue is uitwendig. Paddavisse het uitgroeisels van die epidermis aan hulle liggame agter hulle kop waardeur hulle asemhaal. Uitwendige kieue is nogtans taamlik kwesbaar. Vis het gewoonlik inwendige kieue wat deur ‘n kieudeksel beskerm word. Die kieue bestaan uit gevoude lae epiteel aan beide sye van 'n reeks sakke wat die farinks met die buitewêreld verbind. 

Die kieue van penhaaie het 'n ingewikkelde struktuur wat uit heelparty kieuboë bestaan, 'n konstruksie uit kraakbeen wat die basis van die kieu vorm en die kieuplate ondersteun. Tussen die plate is ongeveer 70 dun lamelle. 'n Slagaar bring bloed van die hart na haarvate van die lamelle wat bedek is met 'n dun laag epiteelweefsel. Die bloed en die water word net deur ‘n laag van ‘n paar selle geskei wat die uitwisseling van gasse moontlik maak. 'n Ander slagaar voer die met suurstof belaaide bloed af. Kieue maak dikwels gebruik van die teenstroomprinsiep. Die rigting waarin die bloed vloei, is die teenoorgestelde van die waterstroom.
Diere wat op die land leef, het gewoonlik longe soos die soogdiere en die mens of hulle het trageë soos die insekte. In die ontwikkeling van die soogdier-embrio is daar nogtans dikwels ‘n fase waarin kieuboë onderskei kan word. Die kake ontstaan uit die eerste kieuboë.

Die belangrikste groepe ongewerwelde diere met kieue is borselwurms (klas "Polychaeta"), weekdiere (phylum "Mollusca"), Kreefagtiges (klas "Crustacea") en insekte (klas "Insecta") wie se larwes in die water lewe. Hoewel die funksie van die kieue by al hierdie diere. Dieselfde is, verskil die bou daarvan aansienlik. Die kieue van borselwurms is byvoorbeeld uitstulpings van die borsels ("parapodia") wat in beginsel aan elke liggaamsegment voorkom. Weekdiere het 1 paar kieue in die mantelholte en die toe- en afvoer van bloed geskied in 'n sentrale skag waarop 'n groot aantal dun plaatjies (kieulamelle) voorkom. 

By Kreefagtiges het die kieue ontstaan as aanhangsels van die looppote en uit 'n aantal pote wat in monddele verander het. 'n Sentrale skag met kieulamelle word ook by hierdie kieue aangetref. Insektelarwes wat in die water lewe, kan tydelike asemhalingsorgane hê wat na die larvale stadium weer verdwyn, of uitstulpings wat hulle by die asemhalingsapparaat aansluit as hulle volwasse diere is (trageëkieue). Die eerste moontlikheid word onder meer aangetref by die larwes van naaldekokers, wat deur middel van 'n uitstulping van die anale kliere aan die einde van die dermkanaal asemhaal. 

Die tweede moontlikheid, wat ook by ander geleedpotiges (phylum "Arthropoda") voorkom, word aangetref by diere wat in beginsel deur 'n stelsel van lugbuisies (trageë) asemhaal. In hierdie geval word die suurstof nie uit die lug opgeneem nie, maar uit lugborrels wat die diere onder die water tussen die hare of pote saamdra. Deur die opname van suurstof uit die borrel, daal die suurstof spanning binne die borrel en sodra hierdie spanning laer is as die suurstofspanning in die omringende water, word die verbruikte suurstof deur middel van diffusie uit die water vervang. Aangesien dit 'n suiwer fisiese proses is, word hier van 'n fisiese kieu gepraat. Op die duur word die borrel egter kleiner as gevolg van die verlies aan stikstof in die water en dan moet die dier na die oppervlak kom vir 'n hervulling van lug.

Werweldiere wat kieue het is visse en die larwes van amfibieë. Laasgenoemde het uitwendige kieue wat ook by baie vislarwes aangetref word. Wanneer ŉ amfibieëlarwe sy gedaantewisseling tot volwasse dier ondergaan, verdwyn die kieue en asemhaling geskied deur die vel en longe. 

Die kieue van visse lê in die keelholte. Die water stroom deur die mond en keel na binne, van waar dit inwendig na die kieue vloei. Nadat die gaswisseling daar plaasgevind het, verlaat die water die liggaam deur die kieusplete. Haaie en rôe het meestal uitwendig sigbare kieusplete, terwyl die deel waar die kieue lê, by die beenvisse met ŉ kieudeksel (operkulum) bedek is. Alle kieusplete het onder die deksel 'n gemeenskaplike uitasemingsruimte wat via een spleet na buite uitmond. Die kieue van beenvisse ("Osteichthyes") is aan 'n kraakbeen- of beenagtige basis, naamlik die kieuboog, vasgeheg, wat as die "skelet" van die kieue beskou kan word. Op die kieuboog staan kieufilamente in ŉ V-vorm in dubbele rye gerangskik. Die filamente kan in 'n mate onderling vergroei wees. 

Die punte van die filamente is egter nooit met mekaar vergroei nie en kan deur spiere en die verandering in bloeddruk beweeg word. Elke filament word deur ŉ kieustraal ondersteun. Loodreg op die filamente staan ŉ groot aantal kieulamelle wat die eintlike asemhalingsorgane is. Oor die algemeen is die lamelle uit 2 lae epiteelselle opgebou. Tussen die lae vloei die bloed in fyn bloedvatjies wat deur die slagare in die kieuboog gevoed word. Om te voorkom dat die 2 sellae teen mekaar druk en geen bloed daartussen kan vloei nie, word hulle deur pilaarselle geskei. Die benodigde asemhalingswater word deur die mond ingesuig en met behulp van die mondbodemspiere langs die kieue gepers. 

By beenvisse help die kieudeksel ook om die waterstroom te reguleer, terwyl by haaie en rôe die spiere rondom die kieusplete aktief by die asemhalingsproses betrokke is. Die beweeglike punte van die filamente staan tydens die gaswisseling langs mekaar sodat die water geforseer word om langs die lamelle te stroom, waar die suurstof uit die water na die bloed en die afvalprodukte na die water diffundeer. Die gaswisseling word bevorder deurdat die bloed en die water in teenoorgestelde rigtings vloei. Hierdeur kom die bloed tot op die einde van sy vloei deur die kieue met vars water in aanraking. 

Bowendien bly die verskil tussen die suurstofspanning in die bloed en in die water die hele tyd konstant as gevolg van die teenstromingsbeginsel, sodat diffusie voortdurend kan plaasvind. Metings het aangetoon dat by die teenstroming van bloed en water sowat 50 % van die suurstof uit die water onttrek word, terwyl dit net 10 % is as albei vloeistowwe in dieselfde rigting vloei. 

Omdat die kieue met 'n dun lagie slym bedek is, kleef klein deeltjies uit die water voortdurend daaraan vas, wat die werking van die kieue belemmer. Daarom "hoes" die vis sy kieue soms skoon. Die punte van die filamente word met behulp van klein spiertjies van mekaar weggetrek sodat die water vinnig daardeur kan stroom en die vuilheid wegwas. Na die "hoesbui" keer die filamente met behulp van elastiese bandjies na hul ou posisie terug.



</doc>
<doc id="125038" url="https://af.wikipedia.org/wiki?curid=125038" title="Julian Goldsmith">
Julian Goldsmith

Julian Royce Goldsmith (1918 – 1999) was 'n mineraloog en geochemikus by die Universiteit van Chicago (Moore, 1971). Goldsmith, tesame met kollega Fritz Laves, het eerste die kristallografiese polimorfisme van alkali veldspaat gedefinieer (Newton, 1989). Goldsmith het ook geëksperimenteer op die temperatuurafhanklikheid van die soliede oplossing tussen kalsiet en dolomiet (Newton, 1989). Sy navorsing het hom gelei om te eksperimenteer met die bepaling van die stabiliteit van intermediêre strukturele toestande van albiet (Newton, 1989). Die gesogte Roebling-medalje is in 1988 deur die Mineralogiese Vereniging van Amerika (Newton, 1989) aan hom toegeken vir sy uitstaande bydraes tot die studie van mineralogie en geochemie. Die mineraal julgoldiet is na hom vernoem.



</doc>
<doc id="125039" url="https://af.wikipedia.org/wiki?curid=125039" title="József Sándor Krenner">
József Sándor Krenner

József Sándor Krenner (3 Maart 1839 – 6 Januarie 1920) was 'n Hongaarse mineraloog, wat verskeie nuwe minerale ontdek het. Krenner is in Buda gebore en het by die Universiteit van Pest, Wene en Tübingen mineralogie en geologie gestudeer. Hy het sy Ph.D. In 1865 vir werk met Friedrich August Quenstedt in Tübingen ontvang. Krenner het gewerk in die mineralogie-afdeling van die Hongaarse Nasionale Museum. Vanaf 1870 het hy ook aan die Tegniese Universiteit van Boedapest gedoseer. In 1888 het hy lid van die Hongaarse Akademie vir Wetenskap geword. Krenner ontdek verskeie nuwe minerale, byvoorbeeld krenneriet wat hy in 1877 in Sacaramb, Roemenië ontdek het. Die minerale word duidelik na homself vernoem. Nog 'n mineraal wat hy ontdek het, was semseyiet, die hoof antimoonsulfied wat in 1881 ontdek is, is vernoem na Andor Semsey (1833–1923), 'n Hongaarse edelman en mineraloog.


</doc>
<doc id="125040" url="https://af.wikipedia.org/wiki?curid=125040" title="Andor Semsey">
Andor Semsey

Andor Semsey (1833 – 1923) was 'n Hongaarse edelman en mineraloog. Die mineraal semseyiet, die hoof antimoonsulfied wat in 1881 deur József Sándor Krenner ontdek is, is na Andor Semsey vernoem.


</doc>
<doc id="125041" url="https://af.wikipedia.org/wiki?curid=125041" title="Lys van klavierconcerto's van Wolfgang Amadeus Mozart">
Lys van klavierconcerto's van Wolfgang Amadeus Mozart

Hierdie is 'n lys van die klavierconcerto's van Wolfgang Amadeus Mozart.




</doc>
<doc id="125044" url="https://af.wikipedia.org/wiki?curid=125044" title="Munster Rugby">
Munster Rugby

Munster Rugby ( "Rugbaí Mumhan") is een van die vier professionele rugbyspanne op die Ierse eiland. Hulle ding mee in die Guiness Pro14, Europese Rugbykampioenebeker, Europese Rugbyuitdaagbeker. Die span verteenwoordig die IRVU Munster-tak, wat een van die vier hooftakke van die IRVU is, en is verantwoordelik vir rugby in die geografiese provinsie van Munster.

Munster se tuiswedstryde word op Thomond Park in Limerick en Irish Independent Park in Cork gespeel en daar is plek vir onderskeidelik 25 600 en 9 500 toeskouers. Die span se leuse is “Niks is onmoontlik vir die dapper en getroues nie”. Dit is afgelei van die leuse van die MacCarth-clan van Ierland se leuse – “"Forti et Fideli nihil difficile"”.

Munster is amptelik in 1879, op dieselfde tyd as Leinster en Ulster gestig, met Connacht wat tien jaar later, in 1889, gestig is. Die eerste interprovinsiale wedstryde tussen Leinster, Ulster en Munster is egter reeds in 1875 gehou. Die stigting van die Munstertak van die IRVU was bedoel om toesig te hou oor die spel in die provinsie dit te organiseer, en om enige klubvooroordeel te voorkom deur neutrale kiesers vir die verteenwoordigende span te verskaf. In die amateurera het die vier Ierse provinsies om die Ierse Interprovinsiale Kampioenskap meegeding en teen internasionale toerspanne gespeel.

Munster het tradisioneel sterk spelers vanuit die klubs in Limerick, waar die spel gewild was en oor alle ouderdomsvlakke gespeel is, gekry. Spanne soos Shannon, Garryowen en Jong Munster het vurige wedywering met mekaar gehandhaaf en sodoende gehelp om die standaard in die provinsie te lig.

Die Drie Krone-vlag van Munster sinspeel op die drie samestellende historiese koninkryke van Munster; Thomond in die noorde. Desmond in die suide en Ormond in die ooste. ’n Opgeknapte logo met die toevoeging van ’n takbok by die drie krone, is vir die 2003-’04-seisoen bekendgestel. Die nuwe wapen is deur Designer’s Ink, ’n grafiese-ontwerp- en handelsmerkagentskap in Limerick, ontwerp, die die firma het ’n Goue Toekenning in die Ierse Ontwerpeffektiwiteitstoekennings vir die handelsmerk en implementering van Munster Rugby ontvang. Die wapen is ontwerp om die drie krone te behou en die nuwe rooi takbok stel krag en mededingendheid voor. Die besluit vir die verandering was die gevolg van twee jaar se beplanning, navorsing en ontwerp.

Munster speel hul tuiswedstryde op twee stadions – Thomond Park in Limerick en Irish Independent Park in Cork. Thomond Park is die grootste met sitplek vir nagenoeg 25 600 toeskouers en 9 500 mense kan op Irish Independent Park sit. Naas Munster speel Shannon RVK en UL Bohemians RVK ook hul tuiswedstryde op Thomond Park. Thomond Park is bekend vir sy atmosfeer en unieke geskiedenis – die geraas gedurende spel en die algehele stilte wanneer ’n speler (tuis of weg) aanlê om te skop. Dit was ook bekend vir Munster se intimiderende rekord van meer as ’n dekade – hulle was gedurende die Heinekenbeker onoorwonne op hul tuisveld. Hierdie rekord is egter gedurende die 2006-’07-seisoen ongedaan gemaak toe hulle teen Leicester Tigers verloor het. Munster oefen by die Universiteit van Limerick.

Thomond Park is in 1999 opgeknap en in 2006 het Munster verdere opknappingsplanne aangekondig. Die nuwe stadion met plek vir 25 600 is in 2008 geopen. Twee veerboë en die oploopvlak van die Oostelike Paviljoen is van die unieke kenmerke van die stadion. Die nuwe stadionontwerp is gunstig ontvang en het die Openbare Keuse-toekenning vir 2009 van die Ierse Argitektuurstigting ontvang. Daar was lang besprekings oor ’n moontlike nuwe naam vir die stadion, maar uiteindelik is besluit dat “Thomond Park” behoue sal bly.

Munster se span vir die 2017-’18-seisoen:



</doc>
<doc id="125045" url="https://af.wikipedia.org/wiki?curid=125045" title="Moltrein (roman)">
Moltrein (roman)

Moltrein is 'n roman geskryf deur Dan Roodt. Die boek word deur die skrywer self omskryf as 'n roman vir die leser wat meer verwag as "man ontmoet meisie op 'n tropiese eiland." Die boek kan as post-postmoderne liefdesverhaal beskou word. Anton du Preez is 'n onsuksesvolle pianis en komponis wat heelwat tyd in die Paryse moltreinstelsel deurbring totdat hy die fabelagtig ryke Erika ontmoet. Sy verlos hom uit die verveling van 'n middelmatige bestaan as moltreinpassasier en hulle besoek allerlei interessante plekke en restaurants, met 'n oordaad aan seks en literêre verwysings. Die hele boek ondergrawe die leser se begrip van apartheid deur die begrip te verestetiseer.


Anton ontvlug na Parys om militêre diensplig in Suid-Afrika te ontduik, maar veral om daar sy droom as wêreldberoemde konsertpianis te verwesenlik. Sy amibisie om roem te bereik loop uit op niks (hy is al te oud, en verder moet hy met duisende ander meeding), en hy moet noodgedwonge 'n musiekonderwyser word wat privaatklasse aan rykmanskinders bied. Hy word deur omstandighede genoodsaak om in die 2de arrondissement van Parys te bly, in die middel van die hoeredistrik, omdat die woonstel bekostigbaar is. Bedags moet hy vir die klavierlesse met die moltrein deurkruis - wat so te sê sy onderaardse bestaan en eensaamheid versinnebeeld. Hy raak in 'n kortstondige, maar vurige verhouding met 'n medepassasier op die moltrein betrokke. Self voel hy staatloos en ontuis in Frankryk, want orals, in elke progressiewe koerant en op televisie, word die Afrikaner en Suid-Afrika verguis weens Apartheid. Selfs al is die Franse owerhede ewe rassisties teenoor die Arabiere, en selfs al is die Wet op Afsonderlike Geriewe reeds in Suid-Afrika afgeskaf. Deur sy verhouding met Ginette begin hy eerstens agterkom die kommunistiese aanhangers het nie die vaagste benul wat kommunisme of kommunistiese filosofie werklik behels nie - hulle doen slegs mee aan 'n rewolusie ter wille van die rewolusie. Tweedens word Apartheid eenvoudig as laaste strooihalm gebruik, omrede die Kommunisme se val in Europa voor die deur is. Derdens beskou sakemanne Apartheid as 'n lastigheid wat die handel strem weens die internasionale boikot. Vierdens is die res van Europa se internasionale Afrikanerhaat te wyte aan die Europeërs se skuldgevoel oor hul meelopery met die Nazi's 'n paar dekades tevore.

Ju het uit bewondering meermale Anton vir funksies aan huis begin oornooi - om klavier te kom speel. Daar ontmoet hy een aand 'n vermoënde Afrikaner, byna 28-jarige Erika de Ruiter, wat self uitgehonger na geselskap is. Deur meermale kontak te maak word die verhouding al hoe sterker. Maar, Erika soek slegs afleiding. Sy stel baie duidelik aan Anton dat sy reeds op troue gestaan het met "die gewone, Afrikaanse rugbyspeler uit 'n goeie Stellenbosse familie, wat deesdae in 'n aksepbank in Johannesburg werk, maar wat waarskynlik sal terugkom Kaap toe om die familiewynplaas oor te neem as die pa aftree." Hierdie aksepbankier is bereid om vir Erika te wag, maar sy sien nie kans om nou al vrou te word nie. Uiteindelik sal hulle twee trou, miskien nie - maar intussen wil sy die lewe geniet. "My hele lewe lank soek ek nog na een of ander... buitenissige ervaring, 'n groot passie." Anton neem sy intrek in haar woonstel te Champ-de-Mars. Hy word klei in Erika se hande en sou homself later omskryf as "die ouer gigolo wie se taak dit was om haar in ruil vir 'n lewe van gemak, weelde en skoonheid tot nuwe sinlike hoogtepunte te voer." Hul lewe bestaan uit hedonistiese eet-, drink-, en sekspartye.

Saam reis hulle deur Europa (op Erika se rekening) en lewer kommentaar oor hul bestemmings (dikwels polities, soms filosofies, soms literêr, soms seksueel). Soos Apartheid na 'n einde se kant toe staan, begin hul verhouding al hoe meer wankel en onwaarskynlik lyk. Vanaf Parys na Genève per TGV toon Erika aan Anton 'n boek wat sy pas begin lees het ('n voorbode) - "Je vous aime, Inconnue" deur die skrywer Gonzague Saint Bris, wat handel oor Balzac en sy minnares, die Russiese gravin Madame Hanska. Tydens hul besoek aan Switserland word Gérard gevra om Anton af te rig. Die ski-opleiding wil net nie vlot nie. Erika is veel meer ervare in die ski en neem Anton tot op die hoogste punt - vanwaar hulle tot onder sal afski. In die proses doen Anton 'n kniebesering op - wat ook hul verhouding mank laat. Nes hy nou ook 'n "pianiste manqué" was - 'n mislukte klavierspeler.

Op 'n jagnaweek besef Anton hoe broos die Franse kultuur eintlik is teen die aanslag van die internasionale geldmag. Ene Jacques Pasquier, wat die reklamerekening van een van Erika se horlosiemaatskappye hanteer, begin al hoe meer "Amerikaans" word, te midde van sy ersatz strewe om die lewe van 'n Boergondiese edelman te voer op sy château aan die buitewyke van Saumur. Binnekort sou hy geen aspirant-Boergondiese edelman meer wees nie, maar 'n aspirant-Amerikaner en -wêreldburger; 'n namaaksel van figure uit Amerikaanse sepies op televisie.

Die hoofstuk van Anton se lewe word afgesluit deur 'n vaart op die "Erica". Erika het haar woonstel verkoop kort voor haar terugkeer na Suid-Afrika. Sy twyfel of Anton haar werklike liefde kan bied buiten seks. Die laaste aand op die seiljag eindig met 'n "groepswoeps" (orgie), waar ook Chantel later prettig meedoen aan die drievoudige seksinsident. Dit was Erika se laaste poging om die skakel tussen haar en Anton te breek.

Anton blameer veral die val van die Berlynse muur en die daaropvolgende vrylating van Mandela vir die beëindiging van hul verhouding. As die kommunisme net 'n bietjie langer aangehou het en die sanksies voortgeduur het, sou Erika nooit so gou na Suid-Afrika teruggekeer het nie.

Ondertussen het Anton by die "Office Français pour la Protection des Réfugiés et des Apatrides" sy politieke asiel opgeskort - die regering het immers verander. By die Suid-Afrikaanse ambassade ontdek hy die personeel kan nie meer 'n woord Afrikaans of Frans praat nie - slegs Engels. Op sy nuwe paspoort skitter Afrikaans eweneens in sy afwesigheid. Voor Anton omdraai en by die ambassade uitstap trek die voorblad van die "Rooi Rose" sy aandag. Erika is getroud met 'n voormalige Suid-Afrikaanse rugbyspeler en aksepbankier wat wynboer geword het op die familiewynplaas in Stellenbosch. Nuwe geleenthede klop aan die deur noudat sanksies teen Suid-Afrika opgehef is. Anton keer droëbek terug na sy woonstelletjie in die 2de arrondissement en word oorweldig deur neerslagtigheid, maar onderweg besluit hy op die nippertjie sy selfmoord deur voor 'n trein in te spring sal Erika nie in die minste raak nie (slegs die gefrustreerde Paryse pendelaars vir enkele minute). Steeds klou hy aan die "Rooi Rose" vas onder sy arm. 

Met die finansies wat begin knyp, doen Anton aansoek by die Franse werkloosheidagentskap, en begin openlik sy pad ooplieg. So word hy een van die twee-en-'n-halfmiljoen-werkloses, hoewel hy tog enkele leerlinge teen kontantbetaling onderrig. 

Hy verneem by die besoekende Marié van der Westhuizen en haar Engelssprekende man (Steve) daar is geen toekoms meer in Suid-Afrika nie. Ná 'n motorkaping het die gesin besluit om die land vaarwel te roep en na Engeland te verhuis. Hul dogter, Lisa, word ook in Engels grootgemaak. Afgesien van die bedrogspul wat by die Staatsteater oopgevlek is en die streeksrade wat afgeskaf is, is musiekinstrumente by skole konfiskeer en word musiekonderwysers op 'n streep afgedank. 'n Toekoms in Suid-Afrika is daar dus glad nie meer vir Anton nie. Marié kan weer glad nie insien waarom daar geen geleenthede vir Anton in Parys kan wees nie. Tog is daar 'n groot verlange in Anton om terug te keer Suid-Afrika toe.

Anton besigtig ook in die hoeredistrik pornografiese rolprente en vertoondames wat groteske danspassies uitvoer. Helaas kan hy nie Erika vergeet nie (maar voel slegs verdoof deur die ersatzervaring). 

Agnès, een van die amper-veertigjarige Anton se ou musiekleerlinge in Parys, stel Anton bekend aan haar ouma, die sewentigjarige Madame de Laisné - 'n onwrikbare Katoliek en onbesweke behoudende wat net buitekant Nantes in 'n ou herehuis bly en 'n baie hoë dunk van Afrikaners het. Anton word na die platteland genooi. Hoewel hul aanspreekvorme nooit sou afwyk van "vous" ("u") nie, neem Madame tog Anton in haar vertroue: sy vertel hom iets wat al so lank aan haar knaag en geen familielid weet nie. Ná haar man se afsterwe het sy ontdek hy was aan haar ontrou. Sy voel verraai, want het sy nie haar hele lewe aan hom gewy, hom verafgod nie? En nou is al die goeie herinneringe bederf. Wie sê daar was nie voorheen nog ander skelmpies nie? Anton gee toe dat hy ewe verwond voel deur 'n soortgelyke ervaring, maar brei nie uit nie. Tydens 'n spesiaal voorbereide aandete doen Anton aan die hand: "Miskien moet u tog 'n slag ontrou wees aan hom." Madame wonder hardop waar sy 'n minnaar sou vind, en Anton stip die parallelle tussen hulle twee baie duideliker op 'n diskrete manier uiteen. Dit word 'n wen-wen-transaksie: Madame sou weer aantreklik voel en Anton sou gemeenskap hê met "France" (haar voornaam, wat ook verwys na die Ou Katolieke Frankryk), 'n soort nagmaal - die mis van 'n ateïs - wat nog 'n Balzacroman se titel is. Die saak word beklink met 'n soen, al was haar tong maar "effe droog". Op die bed vier hulle die waarde van alle ou en verganklike dinge.

Die wraak op haar oorlede man skitter in Madame se oë nog toe sy Anton by die stasie wegsien. Anton is vas van plan om nou terug te keer Suid-Afrika toe. Die verhaal word skielik in die middel van die laaste sin onderbreek.

Die hele hoofstuk verander in 'n huldeblyk. Die nuwe skrywer aan die woord is Anton se broer. Anton du Preez is tragies oorlede ná sy knie-operasie in Parys, met 'n kruk al hinkerend op soek na 'n telefoon by 'n kafee (want die staatshospitale het geen telefone nie). Hy het die straat oorgesteek en is omgery deur 'n wasseryfirma se afleweringswa. Hy is ná die heropname in dieselfde hospitaal dood. Die manuskrip is in Anton du Preez se woonstel ontdek. Die broer het op een Sondag dit goed gedink om Dan Roodt te nader om die teks gepubliseer te kry. Na 'n gesukkel by "Rapport" om Roodt se selfoonnommer te kry, het Dr. Dan onmiddellik ingewillig om die Du Preez se manuskrip deur te lees en selfs daarop aangedring om die teks te publiseer.

Roodt begin sy boek tydens 'n besoek aan Parys te skrywe; uiteindelik word die manuskrip in Suid-Afrika voltooi. Die storie het geleidelik vorm aangeneem en was nie aan tyd gebonde nie. Die boek is ook geskryf oor 'n tydperk toe Roodt sy 'frankofiele fase' beleef het - die voedsel, letterkunde, filosofie en kleredrag, maar veral "'n sekere soort intellektuele onverskrokkenheid" het hom bekoor; waaronder die taaltrots en volkstrots van Alain de Benoist. 

Oor die doel van sy roman skryf Roodt:

In 'n onderhoud per e-pos aan Stephanie Nieuwoudt gepubliseer op 15 Junie 2004 in "Die Burger", erken Roodt daar is sekere outobiografiese trekke, hoewel die boek in die geheel as fiksie gelees moet word. Die pret is nie in die outobiografiese dele nie, maar die bou, die temas, die leimotiewe, ensomeer. Dan Roodt speel byvoorbeeld slegter klavier as Anton du Preez, maar Roodt kan weer beter ski.

Die titel "Moltrein" is gebruik omdat "moltrein" 'n eg Afrikaanse woord is. Dit som tegelykertyd Parys op: 'n doolhof van gange en stasies waarin die vreemdeling kan verdwaal. Dit versinnebeeld ook die "voyage sur place" ('n reis op dieselfde plek) - die mens kan duisende kilometer ondergronds aflê en tog in dieselfde stad bly. By elke metrostasie word iets gevind wat Anton du Preez laat terugdink aan Suid-Afrika.

Die hoeveelheid Franse sinne wat in die boek opgeneem is, probeer om 'n "vervreemdingseffek" by die leser te skep, iets soortgelyk aan Bertolt Brecht se "Entfremdungseffekt". Die leser behoort dan te ervaar dat dit juis ‘n vreemde wêreld is, wat heelwat aanpassing verg.

Roodt se verblyf in Parys het hom polities sterk beïnvloed:

Ander idees en gedagtes in "Moltrein" word duideliker in artikels op die PRAAG-webwerf uitgelig:






Omtrent 2 200 uit 2 500 (privaat)gedrukte boeke is teen Mei 2018 verkoop.

Op 30 Mei 2004 word 'n uittreksel in die "Rapport" geplaas.

Op 6 Junie 2004 is André P. Brink allermins in sy skik met "Moltrein". Volgens hom ontbreek daar passie, emosie, middelpuntsoekendheid van die verskeidenheid menings en opmerkings, 'n grondige ondersoek waarom Afrikaners werklik gehaat word - Anton du Preez is 'n reddelose manlike chauvinis met geen werklike insigte nie; soos wanneer hy Erika "eenkeer opsetlik 'al hoe harder begin steek' juis wanneer haar skede onmiddellik ná haar orgasme buitengewoon gevoelig is: want hy wíl seermaak, wíl heers, wíl onderwerp op die mees egosentriese manier denkbaar. En dan is hy verbaas dat mense hom en sy soort nie liefhet nie!!!". Brink beskou die roman as eensydig, omrede Parys eensydig geskets word - grys, neerdrukkend, onbeskof. Du Preez is 'n musikant wat nie die roman musikaliseer nie, hy neem homself te ernstig op, die sinne raak tot 14 reëls lank (vergeleke met Proust s'n wat dikwels veel langer is maar "gedryf word deur ingewikkelde en subtiele innerlike ritmiese patrone; in "Moltrein" is dit net 'n logge aaneenskakeling van bysinne"). En volgens Brink is die karakterisering van Erika swak - daar word slegs gefokus op "herhaalde verwysings na haar skoonheid [en] sakevernuf". Ook die karakterisering van die hoofkarakter is swak - "Hy bly 'n kompendium van opinies, veronderstellings en vooroordele". Die boek "bly 'n rammelkas van meestal tweedehandse gedagtes". Brink eindig sy betoog:

Joan Hambidge se resensie van 14 Junie 2004 meet "Moltrein" aan Roland Barthes (juis omrede Roodt 'n verhandeling oor Barthes voltooi het) en Jacques Lacan (met die treinmotief) wat sy baie geslaagd vind. Sy is beïndruk deur die metafiksie en narratiewe truuks wat sterk psigoanalities gelees kan word. Sy herken Proust, Balzac, Flaubert, André P. Brink se "Die ambassadeur", maar ook nostalgie. Hambidge skryf: "Die liefdeslewe van Du Preez en Erika de Ruiter word geil en heerlik beskryf". Dit is juis die klomp intertekste wat "Moltrein" vir die letterkundige leser 'n "plesierrit" maak. Sy verwelkom hierdie roman, omrede dit die stereotipe idee van wat 'n goeie of groot roman is afbreek. Sy eindig haar resensie met:

Danie Goosen kritiseer in sy skrywe van 29 Junie 2004 Brink se "venynige pogings tot prestasie op die telbord" (van polemiek), en vra of Brink deur sy eie moralistiese vooroordele verplig word om kortpaaie deur die teks te kies. Hy vind dit ironies hoe Brink vir Roodt van politieke naïwiteit beskuldig, en daardeur homself van politieke naïwiteit verskoon - 'n strooipopargument.

Goosen fokus veral op "Moltrein", as "metafoor waarmee die hoofkarakter die eg modernistiese ervaring met die werklikheid as die afgrondelike spel van die toeval verwoord: soos moltreine 'n sin vir toevalligheid aanwakker, so doen die moderne beeld op die kosmos dit ook." Sowel "bogronds" as "ondergronds" oorheers die toeval. Verder is die vraag ook "hoe 'n sinvolle gemeenskap met die werklikheid moontlik is as die religieuse en metafisiese tradisies van die ou wêreld hul krag verloor het." Want, "vanweë die verlies aan 'n poëtiese kosmologie waarbinne alles met alles eroties knoop, is die moderniteit eerder daartoe geneig om mense vanuit hul gemeenskappe te isoleer en in die postmoderniteit tot verbruikers te reduseer." En as toeval dan geen rede gee om gemeenskap met andere op te soek nie, waarom nog hoegenaamd gemeenskap met byvoorbeeld taalgenote opsoek? Niks in die kosmos suggereer immers die sin daarvan nie. Die erotiek blyk op die dwingenste wyse uitkoms te bied.

Goosen vind juis diepte in teks waar die moderniteit aan ander moontlikhede herinner en in twyfel trek:

Deborah Steinmair vra op 8 Julie 2004 haar die vraag af: "Waarom het ek aan die einde van ‘n min of meer genotvolle leeservaring gevoel dat ek verneuk is? [...] Ek het verneuk gevoel omdat die boek myns insiens in die finale analise politieke propaganda is. Ek sou so ver gaan om die laaste lang sin [...] só oor te skryf: "Na alles het die boek Moltrein om die apartheidsideaal van rassesuiwerheid en Ariese meerderwaardigheid gedraai" [...] Waarskuwing vir die aweregse, linkse en gematigde leser: die konkoksie van Franse sjampanje, varkpoot gestop met foie gras, kaviaar, truffels en fellatio gemeng met nasietrots mag ‘n sooibrand-aanval ontketen. Neem "Moltrein" met ‘n Rennie of twee."

Heel terloops verwys Jaap Steyn na "Moltrein" in 'n artikel in die "Volksblad" op 22 Julie 2004:

L.S. Venter se resensie op 16 Augustus 2004 kritiseer Anton du Preez se gebrek aan "skuldbewussyn" of "etiese kwelling", maar ook Derrida wat buite konteks benader word.

Venter vind dit kommerwekkend (al skryf Roodt 'n roman en Derrida filosofie) oor die "etiese onbekommerdheid van Roodt se held" wat sodoende "'n vorm van gedagteloosheid" word. Verdere kritiek is die vleeslike wat te veel vooropgestel word om die skeiding van Erika en Anton met enige betekenis te laai. Die epiloog werk "distansiërend". Daar word afgesluit met:

In 'n repliek rakende 'n ander aangeleentheid op 1 Oktober 2004 skryf Hambidge tussen hakies: "(Terloops, ek stem nie met Dan Roodt se politieke standpunte saam nie, maar" Moltrein "is 'n skitterende roman.)"

H.P. van Coller voer op 11 Oktober 2004 aan Roodt is deeglik bewus van die literêre tradisie waarteen ingeskryf moet word. In hierdie geval is die "tradisie" wat ikonoklasties min ontsien word, die Sestigerbeweging self. Dit was immers die Sestigers (veral André P. Brink en Jan Rabie) wat met die mitologisering van Parys begin het. In die romans raak Suid-Afrikaners daar skielik sommer heeltemal vry van die knellende Calvinistiese volksraamwerk in hul vervreemdingstogte, veral diegene wat hul "op 'n Danteske hellevaart begewe." In daardie ou werke word seks en religie in mekaar verweef en die dakkamertjies behou hul romantiek. In sulke tekste speel die eksistensialistiese wanhoop 'n geweldige rol en word personasies genoop tot introspeksie en psigiese heelwording - en word oor die vaderland, Suid-Afrika, besin. Dit is juis teen hierdie "tradisie" wat ingeskryf word en van "Moltrein" 'n parodie maak. Die moltrein, wat die sentrale metafoor in die roman is in die Paryse onderwêreld, verskil byvoorbeeld van Brink se Parys in "Die ambassadeur" waar die hoofpersoon met luuksemotors vervoer word. Maar niks kan so duidelik parodiërend teen veral Brink inskryf as Roodt se hantering van die seksuele in die roman nie. Dalk is die seksbeskrywings saaierig en oordadig uit onvermoë, of juis om Brink se romantiese opvatting dat seks 'n mistieke ervaring is en die "ultieme ontmoeting van gelykgestemdes" uitdruk, doelbewus te ontluister. Seks is volgens Van Coller, volgens Roodt se skryfwyse, bloot 'n ekonomiese ruiltransaksie, soos Anton se sekservaring met 'n "potensiële, bejaarde borg duidelik toon." Die inskryf teen Brink is dus kristalhelder:

Dit is vir Van Coller die hoogtepunt in die roman die wyse waarop die moderne mens sy eie identiteit slegs plaasvervangend kan skep, onder meer deur die vashou van verbruikerisme. Hierdie "fictional dreck" vorm die boustene van die menslike bestaan en is in die roman gelaai met erotiek. Dit is juis hierdie aktualisering van die modernistiese grootstadroman, waar die onderliggende pessimisme oor mens en wêreld voelbaar is - "'n eietydse eksistensiële wanhoop aangesien niks meer durende uitkoms bied nie."

Roodt erken later die seks was ook ironies bedoel, as antwoord op die 'kitsch' van Brink en die Sestigers waarin daar "'n jong meisie met “appelborste” teenwoordig is".

Jakes Gerwel beskou, volgens sy skrywe van 14 November 2004, die lees van "Moltrein" as ['n] "werklik verrassende leeservaring." Nadat hy die roman klaargelees het gun hy Dan Roodt sy "kwasi-politieke eksentriekhede". Gerwel beskou die roman as 'n "baie interessante toevoeging" tot die "Disgrace"-diskoers in die Suid-Afrikaanse letterkunde, net soos J.M. Coetzee skerp die post-1994 samelewing bevraagteken:

Louise Viljoen se onderhoud in die "Tydskrif vir Letterkunde" in die eerste uitgawe van 2005 noem ook kortliks "Moltrein". Na aanleiding van 'n vorige vraag rakende vadersfigure van Brink, word die vraag gestel: "Hoe voel dit dan om later self in daardie vaderposisie te wees vir iemand soos Dan Roodt wie se "Moltrein" so sterk heenwys na "Die Ambassadeur"?" Daarop antwoord hy:

Viljoen druk deur: "Maar verwerping is tog die gevolg van die feit dat jy wel 'n sterk rol speel as vaderfiguur?" Daarop antwoord Brink:

Roodt publiseer reeds op 14 Junie 2004 sy repliek op LitNet en daarna op sy nuuswerf, Praag, (14 Augustus 2010). Daarin rig hy Brink se eie woorde teen hom terug. Hy beskuldig Brink van 'n erg moralistiese streep - veral omdat Brink se eie karakters ("blanke Duitse mans") wat wreedheid betref nuwe hoogtes bereik teenoor "my arme klavierspeler" se "manlike chauvinisme" - op grond van een reël:

Die hele kinderagtige, vulgêre wyse waarmee Brink die "Moltrein"-roman aan die publiek voorstel in die inleiding van sy resensie, sê Roodt, getuig van swak smaak. Die inleiding van Brink se resensie handel oor 'n "Andy Capp"-karakter wat 'n prys deur dobbel gewen het en dan grootdoenerig elke motor toets. Wanneer drie ure verbygaan en die besadigde verkoopsman dan vra hoeveel Andy Capp gewen het, is die antwoord 300 pond. Daarop antwoord die verkoopsman: "Please bite my ear" [...] "I like to feel a bit of passion when I'm fucked." Boonop lyk dit of Brink dit moeilik vind om by 'n onderwerp te hou - soos sy lesing oor Van Wyk Louw getuig waar hy 'n kwartier lank oor Jackie Nagtegaal se skeppende taalgebruik uitgewy het en uit dié uit met dieselfde geesdrif dan uitvaar teen George Bush.

Brink maak hom eweneens in "Donkermaan" skuldig aan Anglisismes, skryf Roodt, maar die ergste is die voorskriftelikheid terwyl

Ook met die magdom politieke menings in die boek betref gaan Brink heelwat selektief om, vind Roodt. Volgens Roodt is "Boerehaat" en "Jodehaat" nie “holruggery” of “afgesaag” nie - net soos die gedagte dat die Verligting iets tegelyk rasioneel en irrasioneel is seker 'n mate van oorspronklikheid moet hê. Dit wil ook vir Roodt lyk of Brink, net soos Nadine Gordimer, eintlik hul koloniale bewussyn verklap deur in "gewyde terme" na oorsese skrywers se "indrukwekkende filosofie" te verwys - wat mos altyd beter is.

Die stuk wat Roodt aan "Rapport" gestuur het eindig so: 

By die LitNet-/ Praagrepliek gaan Roodt voort. Brink het net soos Gordimer in die huidige Suid-Afrika irrelevant geword, juis deur hul steeds stereotipes van die verlede aan die lewe hou, gehul in "kleinlike moralismes" en "sjiek-radikalisme":

Dan eindig Roodt ook sy betoog: "Op ’n manier het die Berlynse muur nog nie in Suid-Afrika geval nie."

H.P. van Coller en Jaap Steyn bespreek net vlugtig die roman in hul vaktydskrifartikel rondom taalaktivisme. Die literatore wys 'n ooreenkoms tussen Jan Rabie en Dan Roodt uit: waar Rabie in opstand kom teen die "literêre pouse" Opperman en Van Wyk Louw, en die politieke maghebbers van die tyd, naamlik die Nasionale Party, kom Roodt in opstand teen die "huidige literêre pouse, kardinale én laer geestelikes", onder wie André P. Brink, Antjie Krog, Marlene van Niekerk én, as verteenwoordiger van die Suid Afrikaanse Engelse literatuur, Nadine Gordimer. En op politieke, taal en kultuurpolitieke gebied is Roodt in opstand teen die maghebber, naamlik die ANC.

"Moltrein" (2004) word as 'n satire beskou, maar is vergeleke met sy vorige skryfwerk nou gerig teen voorstanders van die “nuwe demokratiese Suid Afrika”. Roodt hekel nie alleen diegene wat hy sien as naïewe politieke hervormers nie, maar maak ook korte mette met André P. Brink se skryfwyse en enigsins romantiese siening van seksualiteit, met die skrywerstad Parys, én met heroïese politieke betrokkenheid. Dat sy politieke betrokkenheid ook sy werk bedreig, is reeds by die verskyning van sy eerste werke betoog, onder andere deur J.C. Kannemeyer.

In Februarie en Maart 2005 het ’n groot polemiek in "Die Burger" en op die webruimte "LitNet" gewoed nadat Roodt uitgenooi is om op die Woordfees in Stellenbosch te praat (o.a. sy boekebekendstelling), en sommige akademici beswaar teen die uitnodiging gemaak het omdat ’n onlangse internetartikel van hom volgens hulle rassisties is.

Suzanne-Louise Bezuidenhout en Dorothea van Zyl ondersoek die landskap en identiteit as kernelemente in "Moltrein". Volgens die literatore is identiteit in die postmoderne konteks nie meer 'n gegewe nie, maar 'n proses wat bestaan uit rekonstruksie en dekonstruksie - daar bestaan dus nie iets soos 'n vaste of absolute identiteit nie. Anton du Preez se groei word gekniehalter deur sy idealisering van die Afrikaneridentiteit en sy weiering om kulturele en politieke verandering te aanvaar. Nie alleen in Parys nie, maar ook in Suid-Afrika pas hy moeilik aan. Die literatore beskou "Moltrein" as 'n roman wat handel oor die samestelling en opbou van 'n individu se identiteit - maar wat deur twee kulture en twee kontinente verdeel is:

Dit is hierdie eensydige beeld wat Anton op die Afrikaner as sondebok nahou wat verhoed dat hy uitgroei bo die stereotipe. Hierdie verwerping behels ’n distansiëring van ’n hibriede, ontwikkelende indiwidualiteit. Anton stagneer in sy koestering van die beeld van ’n geïdealiseerde Afrikanerheld. Ook, skryf Bezuidenhout en Van Zyl, ontstaan die gevaar dat die protagonis slegs die goeie herinneringe uit die verlede sien, of eerder "wil" sien, maar "Roodt verhoed egter dat Moltrein verval in soetsappige, subjektiewe filosofering oor die vervloë verlede" deur die verwysing na die kritiese buitelandse siening van die destydse Suid-Afrikaanse politieke bestel - daardeur word 'n balans in die roman gehandhaaf. En hoewel Parys as teenpool van Afrika voorgehou word, probeer Roodt die stereotipe voorstelling tog teenwerk. In "Moltrein" is daar beskrywings van die Franse maatskaplike problematiek en sosiale disintegrasie.

Rakende identiteit skryf die literatore:

Maar Anton leef hom aan die einde van die roman wel kreatief in Afrikaans uit. Die manuskrip waarop "Moltrein" (op metafiksionele vlak) gebaseer is, word in Afrikaans geskryf. Sy ruimtelike verplasing en ervarings in Parys kan dus as stimulus vir kreatiewe kunstenaarskap beskou word. In hierdie opsig het hy nie sy kreatiewe droom as musikant prysgegee nie; hy het ’n kreatiewe stem deur sy teks gekry.

Wat die seksualiteit met Madame de Laisné betref, is dit opvallend dat sy juis die teenpool van Erika is: oud en onvrugbaar. Die seksuele daad laat Anton steeds onvervuld, en bied vir Anton geen nalatenskap (kinders) nie - die toekoms van dié Afrikaner eindig in die antiklimaks van futiele seks met die ouer vrou. Die seksuele en politieke identiteit loop saam; Roodt gee 'n sombere blik op die lot en toekoms van die Afrikaner in die aanhaling:

Laastens sluit Bezuidenhout en Van Zyl die artikel mee af deur 'n verwysing na Antjie Krog se gedig:

In 2008 omskryf Marlene van Niekerk "Moltrein" uit haar politieke uitkyk betreffende die Afrikaner se kostradisie:

Die uitbeelding van Europa in "Moltrein" word ook kortliks bespreek in "Imaginary Europes: Literary and filmic representations of Europe from afar" (2019), onder die hoofstuk, 'Long distance Afrikaner: Afrikaans literature and dislocated identity in a European context' (Margriet van der Waal) wat reeds op 4 Maart 2015 as vaktydskrifartikel verskyn het.


</doc>
<doc id="125046" url="https://af.wikipedia.org/wiki?curid=125046" title="Wenela">
Wenela

Wenela is 'n werwingsagentskap vir trekarbeid op die goud-, diamant- en steenkoolmyne in Suid-Afrika.

Die Witwatersrand Native Labour Association, in die volksmond bekend as Wenela, is in 1901 gestig en het 'n 200 werwingskantore versprei oor die hele suidelike deel van Afrika tot selfs in die midde van die kontinent.

In die eerste twintig jaar na die ontdekking van goud was die bedryf heeltemal afhanklik van buitelandse arbeid omdat die inwoners van die gebiede wat tans die Republiek van Suid-Afrika vorm, geen sinnigheid in die mynbou gehad het nie. So nypend was die tekort aan arbeid dat mynwerkers selfs uit China ingevoer is.

Wenela stuur agente na alle dorpies in die suidelike deel van die vasteland tot sover as Zambië en Malawi, en selfs voorheen tot in die destydse Belgiese Kongo. Hoofmanne help dikwels met die werwing, want die mynwerkers is 'n belangrike bron van buitelandse inkomste vir die land van herkoms.

Die arbeiders kom na die werwingskantore en bly daar oor in hostelle in boma’s tot hulle per bus, trein en vliegtuig na die Rand gaan. Voor die vertrek word die diensvoorwaardes bespreek en kontrakte van drie tot twaalf maande gesluit, geld vir die reiskoste verskaf, elke arbeider word medies ondersoek en basiese onderrig in mynboutegniek en Fanagalo verskaf.

In Johannesburg word die arbeiders na die onderskeie myne vervoer, waar hulle in hostelle in kampongs gehuisves word. Wenela sorg dat elke arbeider in kontak met sy familie bly en reël ook die oorplaas van 'n deel van sy salaris na sy gesin.

Nadat sy kontrak verstryk het, keer hy met sy verdiende geld en aangekoopte goedere na sy gesin terug. Dan betaal hy sy belasting en koop klere, meubels en voedsel vir sy gesinslede. Omdat daar in die stamgebiede dikwels te min grond beskikbaar is om 'n goeie bestaan te voer, sluit 'n arbeider in baie gevalle 'n verdere kontrak met Wenela.

Wenela bied 'n uitgebreide en omvattende geneeskundige diens aan die personeel wat hulle werf. Uit die mediese navorsing oor veral longontsteking, myntering en disenterie het die Suid-Afrikaanse Instituut vir Mediese Navorsing ontstaan. By die hospitaal van Wenela in Johannesburg is na die Tweede Wêreldoorlog die eerste eenheid vir parapleë gestig vir mynwerkers wat beseer is.



</doc>
<doc id="125048" url="https://af.wikipedia.org/wiki?curid=125048" title="Golf van Carpentaria">
Golf van Carpentaria

Die Golf van Carpentaria (Engels: "Gulf of Carpentaria") is 'n golf van die Stille Oseaan in die noorde van Australië tussen Arnhemland, Noordelike Gebied, in die weste en Cape York-skiereiland, Queensland, in die ooste.
Die Golf van Carpentaria grens in die noordweste aan die Arafurasee. Die Golf van Carpentaria word deur die Torres-straat met die Koraalsee in die noordooste verbind. Die golf het 'n oppervlakte van sowat 310 000 km² en 'n maksimale diepte van 70 m.

Die Golf van Carpentaria is in 1606 deur die Nederlandse ontdekkingsreisiger Willem Jansz vir Europa ontdek en in 1623 is die golf deur Jan Carstenszoon ná die destydse Nederlandse goewerneur van Nederlands-Indië, Pieter de Carpentier, genoem. In 1644 het Abel Tasman die golf se kus verken.


</doc>
<doc id="125050" url="https://af.wikipedia.org/wiki?curid=125050" title="Dülfersitz">
Dülfersitz

Die Dülfersitz (vernoem na sy uitvinder, bergklimmer Hans Dülfer) is 'n klassieke, nie-meganiese abseiltegniek, wat gebruik word in rotsklim en bergklim. Sedert belay-toerusting in algemene gebruik gekom het, het dit egter in onbruik verval. In die Dülfersitz, word die tou rondom die liggaam gevoer, en die spoed waarteen die klimmer neerdaal word deur die wrywing van die tou teen die liggaam beheer.

Die voordele van die Dülfersitz is dat 'n mens sonder 'n klimharnas of belay-toerusting kan abseil, en dat die tou minder slytasie ondervind, omdat dit nie geknak word of aan gekonsentreerde kragte onderwerp word nie. Die groot nadeel van hierdie metode is dat die intense hitte wat deur die wrywing op die skouer, nek en heup gegenereer word, pynlik kan wees en klere kan beskadig.

Alhoewel die Dülfersitz 'n effektiewe metode van abseil is wanneer dit korrek gedoen word, is dit minder veilig as moderne metodes. As dit sonder ander beveiligingsmiddels, byvorbeeld prusik toue, gedoen word, en die remhand die tou los, byvoorbeeld as gevolg van paniek, die impak van 'n vallende klip, of krampe, is 'n val onvermydelik.


</doc>
<doc id="125051" url="https://af.wikipedia.org/wiki?curid=125051" title="Golf van Tonkin">
Golf van Tonkin

Die Golf van Tonkin (Viëtnamees: "Vịnh Bắc Bộ"; Vereenvoudigde Chinees: 北部湾, Tradisionele Chinees: 北部灣, pinyin: "Běibù Wān"; albei letterlik: "Noordelike baai") is 'n golf van die Stille Oseaan in Suidoos-Asië tussen Viëtnam in die weste, die vasteland van die Volksrepubliek China in die noordooste (provinsies Guangdong en Guangxi) en die Chinese eiland Hainan in die ooste. Die golf is ná die Noord-Viëtnamese landskap Tonkin genoem.
Die Golf van Tonkin grens in die suidooste aan die Suid-Chinese See. Die golf is 500 km lank en 250 km wyd. Die grootste stad aan die Golf van Tonkin is Hai Phong in Viëtnam en Beihai in China. Die belangrikste rivier wat in die Golf van Tonkin uitmond is die Rooirivier. Aan die noordkus van Viëtnam is die Halong-baai ("Vịnh Hạ Long"), sedert 1994 'n Unesco-wêrelderfenisgebied, geleë.

Die Golf van Tonkin is veral bekend vir die Golf van Tonkin-voorval wat tot die Viëtnamoorlog tussen die Verenigde State van Amerika en Noord-Viëtnam gelei het. Tydens hierdie voorval het volgens die Amerikaanse president Lyndon B. Johnson Noord-Viëtnamese soldate twee keer Amerikaanse torpedojaers aangeval. Die Verenigde State het aansluitend amptelik oorlog teen Noord-Viëtnam verklaar en Suid-Viëtnam ondersteun.


</doc>
<doc id="125053" url="https://af.wikipedia.org/wiki?curid=125053" title="Groot Australiese Baai">
Groot Australiese Baai

Die Groot Australiese Baai (Engels: "Great Australian Bight") is 'n golf van die Indiese of Suidelike Oseaan in die suide van Australië tussen Suid-Australië in die noorde, Wes-Australië in die noordweste, Victoria in die noordooste en Tasmanië in die suidooste.
Volgens die Internasionale Hidrografiese Organisasie (IHB) se definisie streek die Groot Australiese Baai vanaf West Cape Howe in Wes-Australië tot South West Cape in Tasmanië, maar die algemeen aanvaarde definisie van die Australiese Hidrografiese Diens (AHS) beskryf die golf tussen Cape Pasley Wes-Australië en Cape Carnot in Suid-Australië, 'n afstand van 1 160 km (720 myl). Terwyl die IHB die baai as deel van die Indiese Oseaan beskou, beskou die AHS die Groot Australiese Baai as deel van die Suidelike Oseaan. Afhangende van hierdie definisies is stede soos Adelaide en Melbourne aan die Groot Australiese Baai geleë, of nie.


</doc>
<doc id="125087" url="https://af.wikipedia.org/wiki?curid=125087" title="Reconquista">
Reconquista

Reconquista (Spaans: [rekoŋˈkista], Portugees: [ʁəkõŋˈkiʃtɐ]; Katalaans: "reconquesta" [rekoŋˡkesta] of [rəkuŋˡkestə], "Herverowering") is 'n historiese term wat tans algemeen en retrospektief gebruik word om na 'n periode in die geskiedenis van die Iberiese Skiereiland te verwys wat oor 'n tydperk van sowat 780 jaar strek, van die Islamitiese inval in en verowering van Hispania (die Wes-Gotiese Koninkryk) in 711 tot die val van die laaste Islamitiese staat in Iberië, Granada, wat op 2 Januarie 1492 voor die aanval van Christelike leërs moes swig. In dié periode, wat in verskillende fases onderverdeel kan word, het Christelike magte 'n reeks militêre veldtogte teen Islamitiese state op die skiereiland onderneem.

In die eerste drie eeue van Moors-Islamitiese oorheersing het Christelike magte net enkele pogings onderneem om die invallers te verdryf. Ná 'n mislukte Moorse inval in Spanje in 778 het Frankiese magte in 801 daarin geslaag om Barcelona in te neem. Die Spaanse Mark of Marca Hispanica, 'n strategies belangrike streek tussen die Pireneëreeks en die Ebrorivier, het vervolgens onder Frankiese bewind gekom.

In die noorde van die Iberiese Skiereiland kon Asturiese konings, wat hulself as opvolgers van die Wes-Gotiese monarge beskou het, in die laat 9de eeu voordeel trek uit die verdeeldheid in Moorse geledere en hul magsgebied suidwaarts uitbrei. Spanninge tussen die Christelike koninkryke Kastilië en León in die 10de eeu en die Kalifaat Córdoba se militêre sterkte het die herverowering van die hele Iberiese Skiereiland nogtans in die volgende eeue vertraag.

Die Reconquista het begin met die Slag van Covadonga in 722 (sommige oorlewerings gee 718 as datum) toe Asturiese magte onder bevel van Pelayo, die legendariese stigter van die Koninkryk Asturië, 'n oorwinning oor die More behaal het. Maar eers vanaf die 11de eeu, toe die Islamitiese Almoravide-dinastie sy jihad-teorie ontwikkel het, het ook trekke van religieuse fanatisme aan albei kante van die konflik na vore gekom.

Die Almoravide se magsuitbreiding tussen 1085 en 1095 word as die begin van die tweede fase van die Reconquista beskou waartydens die stryd teen die More 'n Europese dimensie gekry het met die Pous se toenemende betrokkenheid in die konflik. Vrywilligers uit ander dele van Europa het by die Christelike magte aangesluit – waaronder ridders van die Orde van die Tempeliers – om in die "heilige oorlog" teen Moslems te veg. Uiteindelik het Christelike oorwinnings op die Iberiese Skiereiland die aanleiding gegee tot die Kruistogbeweging.

Die Reconquista as proses van de-islamisering en uitbreiding van Christelike koninkryke op die Iberiese Skiereiland is voltooi in 1492, kort voor die Europese ontdekking van die Amerikaanse vastelande – die Nuwe Wêreld - deur Christophorus Kolumbus nog in dieselfde jaar. Spanje en Portugal het vervolgens tot die wêreld se leidende seevarende nasies en koloniale grootmoondhede ontwikkel. Suid- en Wes-Europeërs, wat al deur die geografiese besonderhede van hul vateland aangetrokke moes voel tot die see, het kort voor lank tot die planeet se voorste kulturele en tegnologiese beskawings ontwikkel.


</doc>
<doc id="125088" url="https://af.wikipedia.org/wiki?curid=125088" title="Wattersiet">
Wattersiet

Wattersiet is 'n baie seldsame kwik-chromaatmineraal met die formule HgHgCrO. Dit kom voor geassosieer met gedeë kwik en sinnabariet in 'n hidrotermiese veranderende serpentiniet. Dit is die eerste keer in 1961 beskryf nadat dit in die Clear Creek-kleim, San Benito County, Kalifornië, VSA gevind is. Dit is vernoem na die Kaliforniese mineraalversamelaar Lucius "Lu" Watters om hom te vereer.



</doc>
<doc id="125105" url="https://af.wikipedia.org/wiki?curid=125105" title="Eugene Jarosewich">
Eugene Jarosewich

Eugene (Gene) Jarosewich (1926 – 2007) was 'n Amerikaanse chemikus by die Departement van Minerale Wetenskappe van die Smithsoniese Instituut. Gene was wêreldwyd bekend vir sy nat chemiese analise van meteoriete. Gene en sy medewerkers het ook 'n stel algemeen gebruikte standaarde vir elektronmikroskoop-ontledings ontwikkel deur monsters van die Nasionale Mineraalversameling te gebruik. Die minerale jarosewichiet en asteroïde 4320 Jarosewich is tot sy eer na hom vernoem.



</doc>
<doc id="125120" url="https://af.wikipedia.org/wiki?curid=125120" title="Caudron R.11">
Caudron R.11

Die Caudron R.11 was 'n Fransvervaardigde driesitplek, tweemotorige verkennings/bomwerper wat met welslae gebruik is om vegvliegtuie te vergesel oor die westelike front. Dit was toegerus met vyf Lewis-masjiengewere en baie beweeglik en het die Franse vegters diep in die vyandelike gebied vergesel waar dit die Duitse vliegtuie laat ontgeld het. So het die "Caudron R.11" 'n indrukwekkende rekord opgebou van Duitse vliegtuie wat afgeskiet is.

Die vliegtuig het oor 'n aantal interessante kenmerke beskik wat dit van ander vliegtuie onderskei het: die motors was omhul deur 'n vaartbelynde gondel en beide kon van enige van die hoofbrandstoftenks gevoer word. In latere modelle kon die agterkant van die gondels afgegooi word saam met ekstra brandstoftenks wat daarin was. Daar was ook 'n ekstra stel kontroles in die masjiengeweerkajuit. Die "R.11" is eers in Julie 1922 uit diens onttrek.




</doc>
<doc id="125121" url="https://af.wikipedia.org/wiki?curid=125121" title="Lars Fredrik Svanberg">
Lars Fredrik Svanberg

Lars Fredrik Svanberg (13 Mei 1805 – 16 Julie 1878) was 'n Sweedse chemikus en mineraloog.

Hy is op 13 Mei 1805 in Stockholm, Swede, gebore as die seun van Jöns Svanberg. Hy was twee keer getroud. In 1836 is hy getroud met Augusta Roth en in 1859 met Baroness Frederica Augusta Stiernstedt. Hy sterf op 16 Julie 1878 in Uppsala, Swede.

Hy was 'n student van Jöns Jacob Berzelius. Van 1853 tot 1874 was hy professor in chemie aan die Universiteit van Uppsala. In 1839 word hy lid van die Royal Swedish Academy of Sciences. Hy het ook 'n militêre loopbaan gehad, en is aangestel as onder-luitenant in die Sweedse vloot se meganiese korps. Sy pligte was die gehaltebeheer van kanonne en yster wat vir die Sweedse Vloot geproduseer was.

Die mineraal svalbergiet is na hom vernoem.



</doc>
<doc id="125122" url="https://af.wikipedia.org/wiki?curid=125122" title="Anders Gustaf Ekeberg">
Anders Gustaf Ekeberg

Anders Gustaf Ekeberg (Stockholm, Swede, 16 Januarie 1767 – Uppsala, Swede, 11 Februarie 1813) was 'n Sweedse chemikus wat tantaal (Ta) in 1802 ontdek het. Hy was doof.

Ekeberg het in 1784 by Uppsala Universiteit ingeskryf, in 1788 gegradueer, is in 1794 aangestel as 'n dosent in chemie 1794 en in 1799 as eksperimenteerder. In 1799 is hy verkies tot lid van die Royal Swedish Academy of Sciences.

Carl Gustaf Ekeberg was sy oom.



</doc>
