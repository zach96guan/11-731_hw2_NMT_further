<doc id="125123" url="https://af.wikipedia.org/wiki?curid=125123" title="Pratt &amp; Whitney PW2000">
Pratt &amp; Whitney PW2000

Die Pratt & Whitney PW2000, ook bekend volgens die militêre aanwysing as F117 en aanvanklik na verwys as die JT10D, is 'n reeks hoë-omleiding turbowaaier aero-enjins met 'n stukrag tussen 165 en 190 kN (37 000 tot 43 000 lbf). Hulle is spesiaal ontwerp vir die Boeing 757 en word gebou deur Pratt & Whitney. As 'n 757 kragbron, kompeteer hierdie enjins met die Rolls-Royce RB211.

Pratt & Whitney het aan die JT10D begin werk in Oktober 1971 bedoel vir die McDonnell Douglas YC-15 in die Gevorderde Medium STOL transportprojek, asook die Boeing 767 (destyds met kodenaam 7X7). Die enjin het in Augustus 1974 die eerste keer gehardloop. In Desember 1980 het Pratt & Whitney die benamingstelsel vir sy enjins verander, en die JT10D het die PW2037 geword.

Die PW2000 is 'n dubbelspoel, aksiale lugvloei, ringvormige verbranding, hoë-omleiding turbowaaier met 'n dubbele-kanaal Vollegesag digitale enjinbeheerstelsel (FADEC). Dit is in 1984 as die eerste burgerlike FADEC-beheerde vliegtuigenjin gesertifiseer.

Die eerste PW2000 reeks enjin, die PW2037, het die Boeing 757-200 in diens van Delta Air Lines aangedryf. Dit was die bekendstellingskliënt vir die burgerlike lugvaartweergawe van die enjin.

Behalwe vir die 757, word die PW2000 reeks enjins ook gemonteer aan die C-17 Globemaster III militêre vragvliegtuig; die Verenigde State van Amerika Departement van Verdediging se aanwysing vir die enjin is F117, met die spesifieke variant wat gebruik word op die C-17 die F117-PW-100. Die kragbron se eerste vlug op die C-17 was in 1991.

Die PW2000 het ook die mislukte Iljoesjin Il-96M aangedryf; die enjin het die eerste keer gevlieg op die Il-96M in 1993.

Die jongste boustandaard, met die naam PW2043, is van stapel gestuur in 1994. Dit bied meer as 190 kN (43 000 lbf) se stukrag. Die vorige geslagte van die enjin kan omgeskakel word na die PW2043 weergawe.



</doc>
<doc id="125124" url="https://af.wikipedia.org/wiki?curid=125124" title="Pehr Osbeck">
Pehr Osbeck

Pehr Osbeck (1723 – 23 Desember 1805) was 'n Sweedse ontdekkingsreisiger, natuurkundige en 'n apostel van Carl Linnaeus. Hy is in die gemeente Hålanda op Västergötland gebore en het saam met Carolus Linnaeus in Uppsala gestudeer.

In 1750–1752 het hy as kapelaan op die skip Prins Carl na Asië gereis , waar hy vier maande lank die flora, fauna en mense van die Cantonstreek van China bestudeer het. Hy het net betyds teruggekom om meer as 600 spesies plante by te dra tot Linnaeus se "Species Plantarum", wat in 1753 gepubliseer is.

In 1757 publiseer hy die dagboek van sy reis na China, "Dagbok öfwer en ostindisk Resa Åren", wat in 1762 in Duits, en in 1771 in Engels vertaal is. In 1771 is hy verkies tot lid van die Koninklike Sweedse Akademie vir Wetenskappe.

Hy het sy loopbaan beëindig as die priester van Våxtorp en Hasslöv in Halland, waar hy in 1805 gesterf het.

Sy groot versamelings word bewaar in Swede en die Verenigde Koninkryk. Hy word herdenk deur die genus Osbeckia L. van plante in die familie Melastomataceae.
Die standaard skrywer afkorting "Osbeck" word gebruik om hierdie individu as die skrywer aan te dui wanneer 'n botaniese naam aangehaal word.



</doc>
<doc id="125126" url="https://af.wikipedia.org/wiki?curid=125126" title="Rooirivier (Asië)">
Rooirivier (Asië)

Die Rooirivier (Vereenvoudigde Chinees: 红河; Tradisionele Chinees: 紅河; pinyin: "Hóng Hé"; Viëtnamees: "Sông Hồng") is 'n groot suidoos-vloeiende rivier in Asië. Dié rivier, met 'n lengte van 1 200 km (750 myl), vloei deur die suidweste van China en die noorde van Viëtnam. Die naam van die Rooirivier is afgelei van die rooi ysteroksied-sediment, wat die rivier meevoer.

Die Rooirivier ontspring in die Hengduan-bergreeks in die provinsie Yunnan van die Volksrepubliek China, wes van Kunming en oos van die grens tot Mianmar. Wes van die Rooirivier se bron vloei die Irrawaddy, Salween en Mekong en noord die Yangtze. Aansluitend vloei dié rivier in 'n suidoostelike rigting en bereik Viëtnam, waar die Rooirivier se twee groot sytakke, die Swartrivier van regs en die Lô-rivier van links, saam in die Rooirivier uitmond. Verder suidoos bereik die Rooirivier die Viëtnamese hoofstad Hanoi, die grootste stad aan dié rivier. Suidoos van Hanoi mond die Rooirivier in 'n wye delta in die Golf van Tonkin uit. Net noord van die Rooirivier se delta is die Halong-baai ("Vịnh Hạ Long"), sedert 1994 'n Unesco-wêrelderfenisgebied, geleë.


</doc>
<doc id="125129" url="https://af.wikipedia.org/wiki?curid=125129" title="Brookfield Engineering">
Brookfield Engineering

Brookfield Engineering is 'n ingenieurswese- en vervaardigingsmaatskappy met hoofkwartier in Middleboro, Massachusetts. Sy produklyn sluit laboratoriumviskosimeters, rheometers, tekstuurontleders en poeiervloeitoetsapparate in, sowel as aanlynprosesinstrumentasie. Hierdie instrumente word tipies in navorsing en ontwikkeling, prosesontwerp en prosesbeheer gebruik. Dit word vermoed dat een van die mees ongewone en ernstige voorvalle van residensiële giftige-afvalbesoedeling in Massachusetts se geskiedenis deur Brookfield veroorsaak is, alhoewel die maatskappy as deel van 'n skikking, die hervestigings- en opruimkoste betaal het sonder om verantwoordelikheid toe te ken.

Die maatskappy is in 1934 deur Don Brookfield Sr gestig, nadat hy 'n graad in elektrochemiese ingenieurswese by MIT verwerf het. Brookfield Ingenieurswese was tot 1989 'n familiebesigheid, waarna die beheerende aandeel aan die werknemers oorgedra is. Dit is sedert die 1990's ISO gesertifiseer.

Brookfield Ingenieurswese het handelaars in 60 lande en plaaslike kantore in die Verenigde State, die Verenigde Koninkryk, Duitsland, Indië en China. Alle produksie word in die VSA by die maatskappy se hoofkwartier gedoen.

Klassieke Brookfield-viskosimeters werk volgens die beginsel van roterende viskositeitsmeting – die wringkrag wat nodig is om 'n voorwerp soos 'n spil in 'n vloeistof te draai, hang af van die viskositeit van die vloeistof. Wringkrag word deur middel van 'n gekalibreerde veer aan 'n skyf of tolvormige spil oorgedra, wat in die toetsvloeistof ondergedompel is. Die afwyking van die veer toon die viskeuse sleepkrag van die vloeistof teen die spil. Hierdie sleepkrag is eweredig aan die hoeveelheid wringkrag wat nodig is om die spil te draai en dus ook aan die viskositeit van 'n Newtoniese vloeistof. In die geval van nie-Newtoniese vloeistowwe, moet Brookfield viskositeite onder identiese toestande gemeet word: viskosimetermodel, spil, spoed, temperatuur, tydsduur van die toets, vorm van die houer, en enige monstervoorbereidingsprosedures wat die gedrag van die vloeistof kan beïnvloed. Tydens die ontwikkeling van 'n nuwe toetsmetode, moet hierdie toestande dikwels empiries bepaal word. Suksesvolle toetsmetodes lewer 'n wringkraglesing tussen 10% en 100% van die veer se uitwyking. Die rheologiese gedrag van die toetsvloeistof kan teen verskillende snelhede gemeet word, maar omdat die geometrie van die vloeistof rondom 'n roterende spil in 'n groot houer nie 'n enkele skuifvervormingsnelheid toelaat nie, kan behoorlike rheometrie nie met hierdie tipe apparaat gedoen word nie.

Behalwe roterende spil viskosimeters, verskaf Brookfield deesdae ook rheometers met gedefinieerde geometrie in die monsterholte, sodat volledige rheologiese analise moontlik is.

In 1998 het die Departement van Omgewingsake inwoners van Stouhton ontruim, nadat 'n skerp styging waargeneem is in die konsentrasie van oplosmiddels in die lug. Die vermoede het bestaan dat Brookfield dit veroorsaak het en hulle het ooreengekom om te betaal vir die hervestiging van die inwoners asook vir die skoonmaakkoste, sonder om verantwoordelikheid daarvoor te aanvaar. Die Boston Globe het die insident beskryf as een van die deelstaat se mees ongewone en ernstige gevalle van gifstofbesoedeling in 'n woongebied.


</doc>
<doc id="125131" url="https://af.wikipedia.org/wiki?curid=125131" title="Scotiasee">
Scotiasee

Die Scotiasee (Engels: "Scotia Sea", Spaans: "Mar del Scotia") is 'n see van die Suidelike Oseaan tussen Suid-Amerika in die noordweste en Antarktika in die suidweste.
Die Scotiasee is in 1932 ná die skip "Scotia" genoem, wat die Skotse Nasionale Antarktiese Ekspedisie van 1902–1904 onder leiding van William Speirs Bruce onderneem het.
Die Scotiasee is tussen Vuurland en die Falkland-eilande in die noordweste, Suid-Georgië en die Suidelike Sandwicheilande in die ooste, die Suidelike Orkneyeilande in die suide, die Suidelike Shetlandeilande en die Antarktiese Skiereiland in die suidweste asook die Drakedeurgang in die weste geleë. Die Scotiasee grens in die suide aan die Weddellsee. Die see het 'n oppervlakte van sowat 900 000 km² en 'n maksimum diepte van 7 900 m.


</doc>
<doc id="125133" url="https://af.wikipedia.org/wiki?curid=125133" title="Fluisterboom">
Fluisterboom

Die Fluisterboom in Georgestraat, Albertinia is een van Suid-Afrika se kampioenbome. Hierdie wildevy ("ficus thonningii" / "ficus burkei") is 200 jaar oud en sy stamomtrek van 14,6 m maak dit een van die dikste bome in die land. Volgens oorvertelling kan mens die boom hoor fluister as jy aandagtig luister. 


</doc>
<doc id="125143" url="https://af.wikipedia.org/wiki?curid=125143" title="Current Medical Diagnosis and Treatment">
Current Medical Diagnosis and Treatment

Current Medical Diagnosis and Treatment is 'n standaard mediese verwysingswerk wat deur McGraw-Hill gepubliseer word. Dit word jaarliks opgedateer, en die 2017 jaargang was die 56ste uitgawe. Die redakteurs van die 56ste uitgawe was Stephen McPhee, Maxine Papadakis en Michael Rabow. Dit was oorspronklik 'n algemene mediese handleiding, maar 'n aantal spesialis-weergawes verskyn deesdae ook, soos byvoorbeeld kindergeneeskunde, kardiologie, en chirurgie, wat almal deel vorm van die Lange ""Current"" reeks.


</doc>
<doc id="125145" url="https://af.wikipedia.org/wiki?curid=125145" title="Dagga Party">
Dagga Party

Die Dagga-party van Suid-Afrika (ook Iqela Lentsango genoem) is 'n Suid-Afrikaanse politiese party wat in Februarie 2009 deur Jeremy David Acton gestig is. Hy is ook die huidige leier van die party. Die wettiging van daggagebruik is die kernbeleid van die party. Die party is gestig om kiesers wat die wettiging van dagga ondersteun te verteenwoordig in die algemene verkiesing.

Die party was onsuksesvol om by die Onafhanklike Verkiesingskommissie van Suid-Afrika te registreer om deel te neem aan die algemene verkiesing in 2014, omrede die registrasie fooi van R200 000 per provinsie, nie betyds ingesamel kon word nie.

Die party se beleid is dat daggafariërs dieselfde regte moet geniet as die gebruikers van ander wettige dwelms soos bv. sterk drank en tabak.

Acton was 'n eiser in 'n saak wat in die Wes-Kaapse hooggeregshof aangehoor is, en op 31 Maart 2017 beslis het dat volwassenes in die privaatheid van hulle eie huise dagga mag besit, kultiveer en gebruik. Die hof het ook beslis dat die parlement 24 maande het om die wetgewing te verander.



</doc>
<doc id="125147" url="https://af.wikipedia.org/wiki?curid=125147" title="Welverdiend">
Welverdiend

Welverdiend kan na een van die volgende plekke in Suid-Afrika verwys:



</doc>
<doc id="125148" url="https://af.wikipedia.org/wiki?curid=125148" title="Jennifer Su">
Jennifer Su

Jennifer Su (* 12 Augustus 1968 te Philadelphia, USA) is 'n Suid-Afrikaanse sangeres, radio-omroeper en TV-aanbieder. 

2015 – "From Z to A-Lister: Building Your Personal Brand"



</doc>
<doc id="125149" url="https://af.wikipedia.org/wiki?curid=125149" title="Welverdiend, Gauteng">
Welverdiend, Gauteng

Welverdiend is 'n dorpie in die Merafong City Plaaslike Munisipaliteit, Wesrand-distriksmunisipaliteit, van Gauteng. Dit is 85 km suidwes van Johannesburg, net wes van Carletonville.


</doc>
<doc id="125150" url="https://af.wikipedia.org/wiki?curid=125150" title="Welverdiend, Piet Retief">
Welverdiend, Piet Retief

Welverdiend is 'n voorstad van Piet Retief, Mpumalanga, 'n landelike dorp wat naby die grens met eSwatini geleë is.



</doc>
<doc id="125151" url="https://af.wikipedia.org/wiki?curid=125151" title="Anggun">
Anggun

Anggun Cipta Sasmi (gebore in Jakarta op 29 April 1972), beter bekend as Anggun en "Diva of Indonesia", is 'n Indonesiese en Franse sangeres wat in Parys gebaseer is. Sy begin haar loopbaan in 1986 met "Dunia Aku Punya".






</doc>
<doc id="125152" url="https://af.wikipedia.org/wiki?curid=125152" title="Lev Perovski">
Lev Perovski

Graaf Lev Aleksevich von Perovski (Russies: "Лев Алексеевич Перовский", ook getranslitereer as Perofsky, Perovskii, Perovskiy, Perovsky, Perowski en Perowsky, ook gekrediteer as LA Perovski) (9 September 1792 – 21 November 1856) was 'n Russiese edelman en mineraloog wat ook as minister van binnelandse sake onder Nicholas I van Rusland gedien het.

In 1845 het hy die skepping van die Russiese Geografiese Vereniging voorgestel.

Die mineraal perovskiet is na hom vernoem.


</doc>
<doc id="125153" url="https://af.wikipedia.org/wiki?curid=125153" title="Eugène Dumortier">
Eugène Dumortier

Eugène Dumortier (1802, Lyon – 12 Augustus 1876, Lyon) was 'n Franse paleontoloog.
Hy het as 'n vervaardiger van verguldingswerk gewerk en op die ouderdom van 50 het hy sy fokus na geologie verander. Hy word onthou vir 'n vier-volume paleontologiese werk op die Rhône-Alpes-streek wat vanaf 1864 tot 1874 gepubliseer is.

Die mineraal dumortieriet word na hom vernoem.

In 1860 word hy lid van die Société géologique de France. Hy was ook 'n stigterslid van die vereniging Association lyonnaise des amis des sciences naturelles (1872) en die Société de géographie de Lyon (1873). Sy groot versameling fossiele is bemaak aan die natuurhistoriese museum in Lyon.



</doc>
<doc id="125154" url="https://af.wikipedia.org/wiki?curid=125154" title="Société géologique de France">
Société géologique de France

Die Société Géologique de France (SGF) is 'n Franse geleerde vereniging wat op op 17 Maart 1830 gestig is. Dit is die Geologiese Vereniging van Frankryk. Teen 2006 het dit 1200 lede gehad.



</doc>
<doc id="125155" url="https://af.wikipedia.org/wiki?curid=125155" title="Emil Riebeck">
Emil Riebeck

Emil Riebeck (11 Junie 1853, Preusslitz – 22 Junie 1885, Feldkirch, Vorarlberg) was 'n Duitse ontdekkingsreisiger, mineraloog, etnoloog en natuurkundige. Hy is in Preusslitz gebore, die seun van Carl Adolf Riebeck, 'n industriële magnaat.

Hy het verskeie kere na Noord-Afrika en Arabië gereis, en in 1881 het hy saam met Georg Schweinfurth op 'n ekspedisie na Socotra gereis. Hy het in 1882 saam met Adolf Bastian na die heuwels van Chittagong gereis.

In 1884 het hy Gottlob Krause se ekspedisie na die Nigerrivier, Benuerivier en Tsjadmeer gefinansier. Riebeck het 'n uitgebreide versameling kunswerke uit Oos-Asië, Indië, Arabië en Afrika bymekaargemaak. Die mineraal riebeckiet is na hom vernoem. Verder is 'n spesie van die Socotran akkedis, "Haemodracon riebeckii", tot sy eer vernoem.




</doc>
<doc id="125156" url="https://af.wikipedia.org/wiki?curid=125156" title="Pirozjki">
Pirozjki

Pirozjki (пирожки, meervoud van pirozjok; letterlik "pasteitjies"), soms ook gespel pirizjki (Oekraïens: пиріжки), is ’n generiese woord vir klein gebakte of gebraaide rolletjies wat ’n verskeidenheid vulsels kan kry. Die klem van die woord val op die laaste lettergreep: . 

"Pirozjok" (, die enkelvoud) is die verkleinwoord van die Russiese пирог ("pirog", "pastei"), wat ’n volgrootte-pastei is. Pirozjki is iets anders as die "pierogi" van Pole en Slowakye, wat gekookte kluitjies is.

’n Algemene soort pirozjki is gevulde, gebakte rolletjies wat van gegiste deeg gemaak en dikwels met eier gesmeer word om dit ’n goue kleur te gee. Hulle bevat dikwels vleis (veral beesvleis) of ’n groentevulsel (fynaartappel, sampioene, uie en eier, of kool). Dit kan ook ’n vulsel kry van vis (soos salm) of hawermout en vleis of afval. Soet vulsels kan insluit gebakte of vars vrugte (appels, kersies, appelkose, gekapte suurlemoen, konfyt of maaskaas). Die pasteitjies kan alleen gebraai en dan gevul word, of dit kan met die vulsel gebraai word.

Ander soorte deeg, soos ’n pasteideeg, kan gebruik word in die plek van die gegiste deeg. Die pirozjki kan klein wees, so lank en breed soos twee vingers; of groter, effens kleiner as ’n hamburger. Dit word dikwels saam met sop voorgesit.




</doc>
<doc id="125157" url="https://af.wikipedia.org/wiki?curid=125157" title="Croquet Lawn A">
Croquet Lawn A

Croquet Lawn A is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is suidwes van Newington geleë. 



</doc>
<doc id="125158" url="https://af.wikipedia.org/wiki?curid=125158" title="Croquet Lawn B">
Croquet Lawn B

Croquet Lawn B is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is suidwes van Newington geleë. 



</doc>
<doc id="125159" url="https://af.wikipedia.org/wiki?curid=125159" title="Dingledayle">
Dingledayle

Dingledayle is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is suidoos van Acornhoek geleë.



</doc>
<doc id="125160" url="https://af.wikipedia.org/wiki?curid=125160" title="Islington, Mpumalanga">
Islington, Mpumalanga

Islington (of "Khokhovela") is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is oos van Acornhoek geleë.



</doc>
<doc id="125161" url="https://af.wikipedia.org/wiki?curid=125161" title="GaBoelang">
GaBoelang

GaBoelang is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is wes van Acornhoek geleë.



</doc>
<doc id="125162" url="https://af.wikipedia.org/wiki?curid=125162" title="Godide">
Godide

Godide (ook Rolle genoem) is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is suidoos van Acornhoek geleë.



</doc>
<doc id="125164" url="https://af.wikipedia.org/wiki?curid=125164" title="Kgapamadi">
Kgapamadi

Kgapamadi is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is suidoos van Acornhoek geleë.



</doc>
<doc id="125165" url="https://af.wikipedia.org/wiki?curid=125165" title="Ga-Josepha">
Ga-Josepha

Ga-Josepha is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is suidoos van Acornhoek geleë.



</doc>
<doc id="125167" url="https://af.wikipedia.org/wiki?curid=125167" title="Khokhamoya">
Khokhamoya

Khokhamoya of Cork is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is aan die R356-pad tussen Hazyview en die Paul Krugerhek van die Krugerwildtuin geleë.



</doc>
<doc id="125168" url="https://af.wikipedia.org/wiki?curid=125168" title="Khomanani">
Khomanani

Khomanani of Ireagh is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is net suidoos van Newington geleë.



</doc>
<doc id="125169" url="https://af.wikipedia.org/wiki?curid=125169" title="Maotole">
Maotole

Maotole is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is wes van Bosbokrand geleë.



</doc>
<doc id="125170" url="https://af.wikipedia.org/wiki?curid=125170" title="Marite">
Marite

Marite is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is noord van Hazyview, op pad na Bosbokrand geleë.



</doc>
<doc id="125171" url="https://af.wikipedia.org/wiki?curid=125171" title="Maviljan A">
Maviljan A

Maviljan A is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is net oos van Bosbokrand geleë.



</doc>
<doc id="125172" url="https://af.wikipedia.org/wiki?curid=125172" title="Matenten">
Matenten

Matenten is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is net oos van Bosbokrand geleë.



</doc>
<doc id="125173" url="https://af.wikipedia.org/wiki?curid=125173" title="Emily Temple-Wood">
Emily Temple-Wood

Emily Temple-Wood (gebore 24 Mei 1994, in Chicago, Illinois) is 'n Amerikaanse Wikipedia outeur wat die skryfnaam Keilana gebruik. Sy is bekend vir haar pogings om die gevolge en oorsake van geslagsvooroordeel op Wikipedia teen te werk, veral deur artikels oor vroue in die wetenskap te skep. Sy was 'n medeontvanger van die 2016 Wikipedian of the Year toekenning, wat op 24 Junie 2016 deur Jimmy Wales by Wikimania bekend gemaak is.

Temple-Wood is die dogter van Laura Temple en Andrew Wood. Sy het op Avery Coonley School in Downers Grove, Illinois skoolgegaan. 'n 2017 "Wired" artikel beskryf haar as "die tipe skoolkind wat geweier het om op te staan om die Eed van Getrouheid te sweer, omdat sy die idee dat kinders 'n lojaliteits-eed moet sweer, bisar gevind het." Sy het die 2008 DuPage County Spelling Bee gewen, wat daartoe gelei het dat sy deelgeneem het aan die 2008 Scripps National Spelling Bee, waar sy deurgedring het tot die kwarteindronde en die 46ste plek bereik het. Haar hoërskool was Downers Grove North High School, waar sy 'n lid van die toespraakspan was wat vier medaljes, onder andere die eerste plek, by die 2011 Illinois Hoërskoolvereniging staatskompetisie in Peoria gewen het. As 'n senior hoërskoolstudent is sy tot die "top twee persent" in 2012 vernoem. In Mei 2016 het sy by Loyola Universiteit in Chicago grade in molekulêre biologie en Arabiese en Islamitiese studies verwerf, en het in 2016 haar studies by die mediese skool van Chicago se Midwestern Universiteit voortgesit.

Temple-Wood het nasionale persdekking gekry omdat sy soveel Wikipedia artikels oor vroue wetenskaplikes geskep het, en ook omdat sy 'n kampvegter is om hulle profiel op Wikipedia te verhoog. Sy het haar eerste bydrae tot Wikipedia in 2005 gemaak, toe sy 10 jaar oud was, toe sy 'n artikel geskep het waarin sy haar suster 'n "stupid butthead" genoem het. Die artikel is vinnig verwyder. Sy het op die ouderdom van 12 ernstig begin bydra tot Wikipedia, en is in dieselfde jaar reeds aanlyn geteister as gevolg van haar Wikipedia bydraes. Sy het in "middle school" (junior hoërskool) begin om oor vroue wetenskaplikes te skryf. Sy was in 2012 'n mede-stigter van Wikipedia se WikiProject Vroue Wetenskaplikes; sedertdien het sy honderde Wikipedia artikels oor vroulike wetenskaplikes geskryf. Sy het hiermee begin toe sy opgemerk het hoe min vroue wat lede van die Royal Society Wikipedia artikels het. Sy het aan die Wikimedia-Stigting verduidelik dat toe sy die eerste keer dit opgemerk het, sy kwaad geraak het en net daar in die koshuisgang tot 2 v.m. haar eerste vroue-in-wetenskap artikel geskryf het. Die artikel waaroor sy die trotsste is, is die een oor Rosalyn Scott, die eerste Afro-Amerikaanse vrou om 'n torakale chirurg te word.

Temple-Wood het ook "edit-a-thons" (byeenkomste waar Wikipedia geskryf word) georganiseer by museums en biblioteke met die doel om die profiel van vroue wetenskaplikes op Wikipedia te verhoog. In Oktober 2015 het sy in 'n onderhoud met "The Atlantic" gesê dat sy 4400 vroue wetenskaplikes geïdentifiseer het wat nie Wikipedia-artikels het nie, alhoewel elkeen van hulle bekend genoeg was om een te kry. In Maart 2016 het sy internasionale aandag van die media gekry as gevolg van haar benadering tot aanlyn seksuele teistering wat sy ontvang het: vir elke e-pos van hierdie aard wat sy ontvang het, het sy beplan om 'n Wikipedia artikel oor 'n vroue wetenskaplike te skep. Sy het aan BuzzFeed Nuus verduidelik dat sy daardeur die frustrasie wat sy oor die teistering ervaar vir 'n produktiewe doel wou gebruik. In Mei 2016 het sy vir "the Fader" vertel dat dit haar natuurlike reaksie is, wanneer sy 'n gaping in die projek se dekking sien, om 'n projek te loods, byvoorbeeld met die Vroue Wetenskaplikes projek. Omdat die verhaal van die geskiedenis deur mans oorheers is, kan vroue terug in die verhaal ingeskryf word o.a. deur seker te maak dat vroue biografieë ingesluit word in Wikipedia.

Haar werk het daartoe gelei dat sy in 2016, saam met Rosie Stephenson-Goodknight, tot mede-Wikipedianer van die jaar benoem is.

Temple-Wood is die vise-president van Wikimedia-DC, die Distrik van Columbia-area Wikimedia organisasie. Sy is ook 'n raadslid van die Wiki-Project Med-Stigting, en 'n "Wikipedian in Residence" by die "National Institute for Occupational Safety and Health" (Nasionale Instituut vir beroepsveiligheid en Gesondheid).




</doc>
<doc id="125175" url="https://af.wikipedia.org/wiki?curid=125175" title="Logiese positivisme">
Logiese positivisme

Die logiese positivisme – ook bekend as logiese empirisisme – is 'n wysgerige stelsel gerig op die aanvaarding van slegs dit wat sintuiglik waargeneem en vasgestel kan word. Dit verwerp die nie-empiriese uitsprake wat gemaak word in die metafisika, die teologie en die etiek. Naas empiriese uitsprake aanvaar logiese positivisme ook logiese uitsprake as betekenisvol. Hierdie stroming is enersyds logies in die sin dat hul hulself veral beroep op die formele logika, andersyds positivisties en empiristiese omdat hul hulself beroep op baie idees vanuit die positivisme en empirisme.

Logiese positivisme het ontstaan in die laat 1920s in die hoofstad van Oostenryk, Wene, bestaande uit 'n aktiewe beweging van vooraanstaande wetenskaplikes en kunstenaars, wie hulself onder meer verbind tot die gedagtegoed van Ernst Mach. Ook word hulle sterk beïnvloed deur die nuwe ontwikkelinge in die wetenskap (veral deur die relatiwiteitsteorie en die kwantummeganika). Hulle glo dat die wetenskap uiteindelik op baie gebiede meer suksesvol blyk te wees as die tradisionele filosofie.

Invloedryke denkers binne hierdie sogenoemde Weense Sirkel ("Wiener Kreis") was mense soos Otto Neurath, Moritz Schlick en Rudolf Carnap. In 1929 publiseer hulle hul manifes "Wissenschaftliche Weltauffassung: Der Wiener Kreis". Hierin formuleer hulle 'n kriterium om te beoordeel of wetenskaplike uitsprake sinvol is. Onder die invloed van David Hume, Bertrand Russell en die jong Ludwig Wittgenstein word die doel van kennis gestel as die beskrywing van verskynsels.

Volgens die logiese positiviste moet sinvolle wetenskaplike uitsprake gebaseer word op:


Etiese en estetiese uitsprake word verwerp as sinloos en word geïnterpreteer as die uiter van emosies. Dit staan bekend as die emotivisme. Naas die beheerbare samevatting van wat mens waargeneem het is dit ook 'n doel om (beredeneerd) verwagtinge te formuleer. 'n Bekende slagspreuk is "savoir pour prévoir pour pouvoir" (om te weet is om te voorspel, om te voorspel is om te beheer). 

Analoog aan die deduktiewe logika wat gebruik word in die wiskunde, stel die logies empiriste dat sintuiglike indrukke die basis vorm van alle wetenskaplike kennis. In die verlenging hiervan was induksie veral belangrik, op grond waarvan die empiriese verkrygde gegewens ge-ekstrapoleer kan word tot algemene wetmatighede.

Die oorspronklike benadering gevolg deur die logiese positivisme blyk egter uiteindelik onuitvoerbaar te wees. Hierdie pogings om die wetenskap tot 'n eenheid saam te snoer misluk. Die idees van die "Wiener Kreis" kan egter as 'n leersame mislukking beskou word, waarvan die lesse waarde gehad het tydens die ontwikkeling van die analitiese filosofie en die taalfilosofie. Die analitiese filosofie vanaf die jare 60 bestaan dan ook grootliks uit 'n kritiek op die logiese positivisme. So was dit eerstens die "ordinary language philosophy" met Ludwig Wittgenstein en John Austin wie benadruk dat die konstruksie van 'n ideale taal gebaseer op die logika, soos die logiese positivisme beoog, onuitvoerbaar en ook onnodig was. Die alledaagse taal is baie ryker en beter as dit op die eerste oogopslag vir filosowe lyk. 'n Bekende werk hiervan is die boek "Philosophische Untersuchungen" (1953) van Wittgenstein.

Die basisbeginsels van logiese positivisme, die stelling dat alle kennis gebaseer moet word op 'n onweerlegbare gronde soos waarneming of logika, is ook gekritiseer. So is daar die bekende essay van Willard Van Orman Quine, 'n student van Carnap, "Two Dogmas of Empiricism" (1951), waarin hy kritiek uitspel op die logiese positivisme-gehanteerde onderskeid tussen analitiese en sintetiese oordeel. Quine staan ook mede verantwoordelik vir die Duhem-Quinestelling wat ook 'n probleem skep vir die logies empirisme.

'n Soortgelyke kritiek is uiteengesit deur Wilfrid Sellars in sy essay "Empiricism and the Philosophy of Mind" (1956). Sellars verwys hierin na die "Myth of the Given" waarvolgens waarnemings sou kon diens doen as 'n soort suiwer fondament vir alle kennis. Sellars beweer dat waarnemings afgeleide oortuigings is wat al reeds opgeneem is in die web van oortuiginge ("space of reasons") waaroor mens reeds beskik. So sou waarnemings dus nooit diens kan doen as 'n 'suiwer' basis nie.

Daarnaas is daar ook kritiek op die logiese positivisme vanuit die wetenskapsfilosofie, vernaam deur Karl Popper en later ook deur Thomas Kuhn en Paul Feyerabend. Popper betwis die idee dat die wetenskap probleemloos die waarheid van teorieë kan aantoon deur waarneming (derhalwe definitief kan verifieer). Popper glo die wetenskap is voortdurend ‘oop’. Hy stel dit dat mens hoogstens kan vervals, terwyl Kuhn en Feyerabend veral nadruk lê dat wetenskaplike teorieë dikwels sterk teoreties gekonstrueer is op die basis van die heersende sosiale gewoontes.


</doc>
<doc id="125176" url="https://af.wikipedia.org/wiki?curid=125176" title="Pizza Hut">
Pizza Hut

Pizza Hut is 'n Amerikaanse kitskosrestaurantketting en internasionale franchise-groep, wat in 1958 deur Dan en Frank Carney gestig is. Die maatskappy is bekend vir sy Italiaans-Amerikaanse spyskaart, insluitend pizza en pasta, sowel as bykosse en nageregte.
Pizza Hut het meer as 15 000 afsetpunte wêreldwyd (2015) en is 'n filiaal van Yum! Brands, Inc., een van die wêreld se grootste restaurantgroepe.

Hulle spyskaart bestaan onder andere uit pizza, pasta, diepgebraaide hoendervlerkies, slaaie, stokbrood en knoffelbrood.



</doc>
<doc id="125179" url="https://af.wikipedia.org/wiki?curid=125179" title="Siyathemba">
Siyathemba

Siyathemba is 'n township langs Balfour, 'n klein landbou- en steenkoolmynboudorp in Mpumalanga, Suid-Afrika.



</doc>
<doc id="125180" url="https://af.wikipedia.org/wiki?curid=125180" title="Nthorwane">
Nthorwane

Nthorwane is 'n township langs Greylingstad, 'n klein landboudorp in Mpumalanga, Suid-Afrika.



</doc>
<doc id="125181" url="https://af.wikipedia.org/wiki?curid=125181" title="Palmietfontein, Mpumalanga">
Palmietfontein, Mpumalanga

Palmietfontein is 'n township langs Daggakraal in Pixley ka Seme Plaaslike Munisipaliteit van Mpumalanga, Suid-Afrika.



</doc>
<doc id="125182" url="https://af.wikipedia.org/wiki?curid=125182" title="KwaDela">
KwaDela

KwaDela is 'n township van Davel, 'n dorpie in Mpumalanga, Suid-Afrika. Dit is tussen Davel en die N17 nasionale pad geleë.



</doc>
<doc id="125184" url="https://af.wikipedia.org/wiki?curid=125184" title="Palmietfontein (dubbelsinnig)">
Palmietfontein (dubbelsinnig)


</doc>
<doc id="125185" url="https://af.wikipedia.org/wiki?curid=125185" title="Thuthukani">
Thuthukani

Thuthukani is 'n nedersetting in Mpumalanga, Suid-Afrika. Dit is geleë tussen Morgenzon en Standerton en huisves meestal werkers van Eskom se nabygeleë Tutuka kragsentrale.



</doc>
<doc id="125186" url="https://af.wikipedia.org/wiki?curid=125186" title="Sivukile">
Sivukile

Sivukile is 'n township wes van Morgenzon, in Lekwa Plaaslike Munisipaliteit, Gert Sibande-distriksmunisipaliteit van Mpumalanga, Suid-Afrika.



</doc>
<doc id="125187" url="https://af.wikipedia.org/wiki?curid=125187" title="Sakhile, Mpumalanga">
Sakhile, Mpumalanga

Sakhile is 'n groot township aangrensend tot Standerton, in Lekwa Plaaslike Munisipaliteit, Gert Sibande-distriksmunisipaliteit van Mpumalanga, Suid-Afrika.



</doc>
<doc id="125189" url="https://af.wikipedia.org/wiki?curid=125189" title="Nkosanjaneni">
Nkosanjaneni

Nkosanjaneni is 'n township van Piet Retief, Mpumalanga, Suid-Afrika. Dit resorteer onder die Mkhondo Plaaslike Munisipaliteit in Gert Sibande-distriksmunisipaliteit.



</doc>
<doc id="125190" url="https://af.wikipedia.org/wiki?curid=125190" title="Ngema Tribal Trust, Mpumalanga">
Ngema Tribal Trust, Mpumalanga

Die Ngema Tribal Trust is 'n nedersetting aan die oewers van die Heyshopedam. Dit resorteer onder die Mkhondo Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="125191" url="https://af.wikipedia.org/wiki?curid=125191" title="KwaThandeka">
KwaThandeka

KwaThandeka is 'n swart nedersetting in die Mkhondo Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika. Dit is net suid van Amsterdam geleë.



</doc>
<doc id="125193" url="https://af.wikipedia.org/wiki?curid=125193" title="Xhosakleredrag">
Xhosakleredrag

Xhosavroue wat getroud is, bedek hulle koppe en die nekkrale wat hulle dra, kan die ouderdom en status van die vrou aandui. Xhosavroue versier tradisioneel hulle gesigte met geel en wit oker en die mans dra ook krale en bedek hulle hoofde as hulle in die openbaar verskyn.


</doc>
<doc id="125195" url="https://af.wikipedia.org/wiki?curid=125195" title="Mkhuhlu">
Mkhuhlu

Mkhuhlu is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is 15 km oos van Hazyview en 8 km noord van die Krugerwildtuin se Phabenihek geleë.



</doc>
<doc id="125196" url="https://af.wikipedia.org/wiki?curid=125196" title="Matsavana">
Matsavana

Die Matsavana is 'n kort sytak van die Saringwarivier in Mpumalanga in Suid-Afrika.


</doc>
<doc id="125197" url="https://af.wikipedia.org/wiki?curid=125197" title="Rosalyn Scott">
Rosalyn Scott

Rosalyn P. Scott (gebore 1950) is 'n Afro-Amerikaanse torakale chirurg wat veral bekend is vir haar werk in die onderwys. Sy is die eerste vroulike Afro-Amerikaanse torakale chirurg.

Scott is in Newark, New Jersey gebore en getoë, die dogter van 'n tandarts en 'n huisvrou. Haar pa se tandheelkundige praktyk het daartoe gelei dat Scott vroeg blootgestel is aan die mediese wetenskappe, deurdat sy op Saterdagoggende daar gehelp het. Sy het by Rensselaer Polytechnic Instituut in 1970 'n B.A. graad in chemie verwerf. Sy aan die New York Universiteit se Skool vir Geneeskunde verder gestudeer, waar sy in 1974 gegradueer het, en daarna haar huisdoktersjare in New York Stad voltooi het. Scott het by Boston Universiteit Mediese Sentrum in 1977 in torakale chirurgie gespesialiseer, en verder gespesialiseer in kardiologie. Daardeur het sy die eerste Afro-Amerikaanse vrou geword om 'n residensie in kardiotorakale chirurgie te begin. Sy het haar opleiding in kardiovaskulêre chirurgie as 'n genoot by die Texas Heart Institute voortgesit, en haar opleiding in 1980 voltooi.

Na die voltooiing van haar nagraadse studies, het Scott 'n assistent-professor aan die Universiteit van Texas se Mediese Skool geword, waar sy tot 1983 gebly het. Daarna het sy 'n professor geword; eers by die Charles R Drew Universiteit van Medisyne en Wetenskap en toe die Universiteit van Kalifornië, Los Angeles. Haar navorsing het gehandel oor ongelykhede wat pasiënte met kardiovaskulêre siekte en longkanker betref, en die invloed van werkstres op chirurge. In 1987 het sy UCLA verlaat, en in 2007, het sy Drew verlaat om by Wright State Universiteit aan te sluit.

Deur Scott se hele loopbaan was sy 'n baanbreker vir Afro-Amerikaanse vroue in haar veld. Sowel as haar status as die eerste Afro-Amerikaanse torakale chirurg, was sy ook die eerste Afro-Amerikaanse vrou wat tot die Society of University Surgeons toegelaat is. Sy was mede-stigter van twee organisasies wat chirurge ondersteun en studente aanmoedig om hulle teen diskriminasie sterk te maak: die Society of Black Academic Surgeons, in 1986 gestig, en die Association of Black Cardiovascular and Thoracic Surgeons, in 1999 gestig.



</doc>
<doc id="125198" url="https://af.wikipedia.org/wiki?curid=125198" title="Maviljan B">
Maviljan B

Maviljan B is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is noordoos van Bosbokrand geleë.



</doc>
<doc id="125199" url="https://af.wikipedia.org/wiki?curid=125199" title="Merry Pebble Stream">
Merry Pebble Stream

Merry Pebble Stream is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is noordoos van Bosbokrand geleë.



</doc>
<doc id="125200" url="https://af.wikipedia.org/wiki?curid=125200" title="Mhlumeni">
Mhlumeni

Mhlumeni is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Dit is net oos van Lillydale teen die Sabi Sand-wildreservaat geleë.



</doc>
<doc id="125201" url="https://af.wikipedia.org/wiki?curid=125201" title="Motlamogale">
Motlamogale

Motlamogale is 'n nedersetting in die Ehlanzeni-distriksmunisipaliteit in die Mpumalangaprovinsie van Suid-Afrika.

Motlamogale weerskante van die R40-pad tussen Casteel en Rooiboklaagte geleë.



</doc>
<doc id="125202" url="https://af.wikipedia.org/wiki?curid=125202" title="Orinoco C">
Orinoco C

Orinoco C is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125203" url="https://af.wikipedia.org/wiki?curid=125203" title="Orinoco B">
Orinoco B

Orinoco B is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125204" url="https://af.wikipedia.org/wiki?curid=125204" title="Orinoco A">
Orinoco A

Orinoco A is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125205" url="https://af.wikipedia.org/wiki?curid=125205" title="Motlamogatsane">
Motlamogatsane

Motlamogatsane is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125206" url="https://af.wikipedia.org/wiki?curid=125206" title="New Forest B">
New Forest B

New Forest B is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125207" url="https://af.wikipedia.org/wiki?curid=125207" title="Mphenyatsatsi">
Mphenyatsatsi

Mphenyatsatsi is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125208" url="https://af.wikipedia.org/wiki?curid=125208" title="Waterval, Mpumalanga">
Waterval, Mpumalanga

Waterval is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125210" url="https://af.wikipedia.org/wiki?curid=125210" title="Bing Crosby">
Bing Crosby

Bing Crosby (1904–1977) was 'n Amerikaanse sanger en rolprentakteur, bekend as neuriesanger en vir die talle komiese flieks waarin hy saam met Bob Hope verskyn het. Hy is veral bekend vir die liedjie "White Christmas" uit die rolprent "Holiday Inn" (1942).

Harry Lillis Crosby Jr. is op 3 Mei 1903 in Tacoma in Washington gebore. Hy was Rooms-Katoliek van oortuiging.

Crosby se sangloopbaan het oor nagenoeg vyftig jaar gestrek en hy het meer as 500 miljoen albums wêreldwyd verkoop. Hy is bekend vir die skep van die musiekstyl wat Perry Como, Frank Sinatra en Dean Martin later gekopieer het. Volgend Crosby is die styl deur Al Jolson geïnspireer. Sy liedjie "White Christmas", wat deur Irving Berlin geskryf is, het die "beste verkoopte album van alle tye" geword.

Hy maak sy rolprentdebuut in 1930 in "The King of Jazz". In 1962 word Crosby die eerste persoon om 'n "Grammy Lifetime Achievement Award" te ontvang.

Crosby is op 14 Oktober 1977 in Alcobendas, Madrid aan 'n hartaanval oorlede. Hy was 74 jaar oud.




</doc>
<doc id="125211" url="https://af.wikipedia.org/wiki?curid=125211" title="Lamar Crowson">
Lamar Crowson

Lamar Crowson (1926–1998) was 'n Amerikaanse pianis en kamermusikant. Hy word in 1965 hoof van die Suid-Afrikaanse Kollege vir Musiek in Kaapstad se klavierdepartment en tree gereeld as solis saam met Suid-Afrikaanse simfonie-orkeste op. Onder sy leerlinge tel bekende pianiste soos Steven de Groote, Melanie Horne en Albie van Schalkwyk. Die Universiteit van Kaapstad het in 1996 'n eredoktorsgraad aan hom toegeken.

John Lamar Crowson is op 27 Mei 1926 in Tampa, Florida gebore. Hy kry sy vroeë opleiding in Portland, Oregon onder Nellie Tholen, waar hy aan die Reed College studeer het. Sy hoofvakke was kuns, geskiedenis en literatuur. Hy studeer later klavier onder Arthur Benjamin, wat hom in 1948 nooi om aan die "Royal College of Music" te studeer, waar hy in 1957 as 'n personeellid aangestel is. In die 1950's wen hy talle pryse, waaronder die "Chappell Gold Medal", die Dannreuther-prys en die Harriet Cohen Internasionale Medalje. In 1952 was hy 'n louraat in die Koningin Elisabeth-kompetisie in Brussel gewees.

In 1963 reis Crowson na Kaapstad om as 'n eksaminator vir die Geassosieerde Raad van die "Royal Schools of Music" op te tree. Van 1965 tot 1968 het hy aan die Universiteit van Kaapstad se musiekkollege gedoseer. In 1972 vestig hy hom permanent in Suid-Afrika en word hy 'n toonaangewende konsertpraktisyn, wat tot die land se musieklewe bygedra, terwyl hy ook sy internasionale bande behou het. In 1980 is hy as 'n musiekprofessor aan die Universiteit Kaapstad aangestel, waar hy in 1996 'n eredoktorsgraad vir sy diens aan musiek ontvang het.

Crowson is op 25 Augustus 1998 in Johannesburg oorlede. Hy was 72 jaar oud.



</doc>
<doc id="125212" url="https://af.wikipedia.org/wiki?curid=125212" title="Cry, the Beloved Country">
Cry, the Beloved Country

Cry, the Beloved Country is 'n roman deur Alan Paton wat in 1948 gepubliseer is. Die boek handel oor ’n swart predikant en sy gesin in die 1940’s in Suid-Afrika. Dit belig groot ongelykhede tussen swart en wit mense, maar moedig hulle aan om mekaar nie te haat nie. Die boek is twee keer vir die silwerdoek verwerk, in 1951 en 1995. Dit is ook as 'n musiekblyspel, genaamd "Lost in the Stars" (1949), aangepas.

In die afgeleë dorpie Ndotsheni, in die Natalse provinsie van oostelike Suid-Afrika, ontvang dominee Stephen Kumalo 'n brief van 'n mede-predikant wat hom na Johannesburg oproep. Hy word daar benodig om (volgens die brief) sy suster Gertrude wat siek geword het by te staan. Kumalo onderneem die moeilike en duur reis na die stad in die hoop om Gertrude te help, asook om sy seun Absalom te vind, wat van Ndotsheni na Johannesburg gereis en nooit teruggekeer het nie. In Johannesburg word Kumalo hartlik deur Msimangu, die predikant wat die brief gestuur het, verwelkom en hy ontvang gemaklike verblyf by mev. Lithebe, 'n Christenvrou wat voel dat dit haar plig is om ander help.

Kumalo besoek Gertrude, wat nou 'n prostituut en drankverkoper is, en oorreed haar om met haar jong seun na Ndotsheni terug te keer.

Daarna begin Kumalo en Msimangu vir Absalom deur die doolhofagtige metropool van Johannesburg te soek. Hulle besoek Kumalo se broer, John, wat 'n suksesvolle sakeman en politikus geword het, en hy lei hulle na die fabriek waar sy seun en Absalom op 'n tyd saam gewerk het.

Die een leidraad lei tot die volgende. Soos Kumalo van plek tot plek reis, begin hy van die land se gapende rasse en ekonomiese segregasie bewus te word, wat dreig om sy land te verdeel. Uiteindelik ontdek Kumalo dat sy seun 'n tyd in 'n verbeterhuis deurgebring en 'n meisie swanger gemaak het.

Ondertussen kondig die koerante aan dat Arthur Jarvis, 'n prominente wit aktivis vir rasse-geregtigheid, deur 'n bende diewe in sy huis vermoor is. Kumalo en Msimangu leer dat die polisie na Absalom soek, en Kumalo se ergste vrese word bevestig toe Absalom vir die moord gearresteer word. Absalom erken sy aandeel in die misdaad, maar beweer dat twee ander, insluitende John se seun, Matthew, hom gehelp het en dat hy nie van plan was om Jarvis te vermoor nie.

Met die hulp van vriende kry Kumalo 'n prokureur vir Absalom en poog om te verstaan wat met sy seun gebeur het. John maak egter reëlings vir sy eie seun se verdediging, wetende dat dit Absalom se saak sal benadeel. Toe Kumalo vir Absalom se swanger meisie vertel wat gebeur het, is sy hartseer oor die nuus, maar stem sy in om met sy seun te trou en na Ndotsheni (as Kumalo se skoondogter) te trek.

Arthur Jarvis se pa, James Jarvis, boer op sy land in die heuwels bo Ndotsheni terwyl hy op reën hoop. Toe die plaaslike polisie aan hom die nuus oor sy seun se dood bring, vertrek hy en sy vrou dadelik na Johannesburg. In 'n poging om te verstaan wat gebeur het, lees Jarvis sy seun se artikels en toesprake oor sosiale ongelykheid en begin om sy eie vooroordele te bevraagteken.

Hy en Kumalo ontmoet vir die eerste keer per ongeluk. Nadat Kumalo van sy skok herstel het, spreek hy sy hartseer en spyt vir Jarvis se verlies uit. Beide mans woon Absalom se verhoor by, 'n redelik eenvoudige proses, wat eindig met die doodstraf vir Absalom en 'n vryspraak vir sy samesweerders. Kumalo reël dat Absalom met die meisie wat sy kind dra kan trou en om afskeid te neem. Toe Kumalo saam met sy nuwe familie na Ndotsheni wou vertrek, vind hy uit dat Gertrude verdwyn het.

Kumalo is nou terdeë bewus van hoe sy mense hul stamstruktuur verloor het, en hy keer diep ontsteld na sy dorpie terug. Dit blyk dat James Jarvis soortgelyke gedagtes gehad het. Arthur Jarvis se jong seun word met Kumalo bevriend. Soos die jong seun en die ou man mekaar leer ken, begin James Jarvis toenemend om die sukkelende dorp by te staan. Hy skenk eers melk en maak dan planne vir die bou 'n dam. Hy huur ook 'n landboukundige om nuwe, minder verwoestende boerderytegnieke te demonstreer.

Toe Jarvis se vrou sterf, stuur Kumalo en sy gemeente 'n krans om te simpatiseer. Jarvis bedank hulle vir die krans en bied aan om 'n nuwe kerk vir die gemeente te bou.

Op die aand voor sy seun se teregstelling, vertrek Kumalo na die berge om die spesifieke tyd in eensame afsondering in te wag. Onderweg ontmoet hy Jarvis, en die twee mans praat oor die dorp, oor verlore seuns en Jarvis se blink jong kleinseun, wie se onskuld en eerlikheid beide mans beïndruk. Toe Kumalo alleen is, huil hy oor die dood van sy seun en klamp sy hande in gebed saam, soos dagbreek oor die vallei breek.


</doc>
<doc id="125215" url="https://af.wikipedia.org/wiki?curid=125215" title="Daryll Cullinan">
Daryll Cullinan

Daryll Cullinan (1967-) is 'n voormalige Suid-Afrikaanse krieketspeler wat as spesialis-kolwer vir die Proteas gespeel het. Van 1993 tot 2001 het hy in 70 toetse vir Suid-Afrika uitgedraf en 4 554 lopies teen ’n gemiddeld van 44,21 lopies per kolfbeurt aangeteken.

As regshandige topordekolwer was hy lank as die "tweede Graeme Pollock" bekend. Hy het egter twee van Pollock se belangrikste rekords verbeter: as jongste krieketspeler wat ’n eersterangse honderdtal aanteken (op die ouderdom van 16 jaar en 304 dae), en as speler wat die hoogste individuele telling in ’n toets (275 nie uit nie) behaal. Al twee rekords is intussen verder verbeter, laasgenoemde in 2012 deur Hashim Amla teen Engeland, waartydens Amla 'n telling van 311 (nie uit nie) aangeteken het.

In 1995 het Cullinan vir 'n lang onderbreking in spel gesorg toe hy 'n bal in 'n braaipan vol kalamarie ingeslaan het. Cullinan het 'n ses teen SA se internasionale Roger Telemachus geslaan, waarna die bal in die kombuis ingevlieg en in die pan beland het. Dit het omtrent tien minute geneem voor die bal koud genoeg was vir die skeidsregter om die vet af te vee. Selfs toe was die bal te glibberig om vas te hou, en moes dit uiteindelik vervang word.


</doc>
<doc id="125216" url="https://af.wikipedia.org/wiki?curid=125216" title="Xanthia">
Xanthia

Xanthia is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125217" url="https://af.wikipedia.org/wiki?curid=125217" title="Violetbank D">
Violetbank D

Violetbank D is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125218" url="https://af.wikipedia.org/wiki?curid=125218" title="Violetbank C">
Violetbank C

Violetbank C is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125219" url="https://af.wikipedia.org/wiki?curid=125219" title="Tsakani">
Tsakani

Tsakani is 'n nedersetting in die Ehlanzeni-distriksmunisipaliteit in die noordooste van Mpumalanga.

Dit is suidwes van Acornhoek en noordoos van Bosbokrand geleë.



</doc>
<doc id="125221" url="https://af.wikipedia.org/wiki?curid=125221" title="Tiyimeleni A">
Tiyimeleni A

Tiyimeleni A is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125223" url="https://af.wikipedia.org/wiki?curid=125223" title="Sekrepeng">
Sekrepeng

Sekrepeng is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125224" url="https://af.wikipedia.org/wiki?curid=125224" title="Shata">
Shata

Shata is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125225" url="https://af.wikipedia.org/wiki?curid=125225" title="Rulani">
Rulani

Rulani is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125226" url="https://af.wikipedia.org/wiki?curid=125226" title="Shatale">
Shatale

Shatale is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125229" url="https://af.wikipedia.org/wiki?curid=125229" title="Thulamahashe">
Thulamahashe

Thulamahashe is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125230" url="https://af.wikipedia.org/wiki?curid=125230" title="Thabakgolo">
Thabakgolo

Thabakgolo is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125231" url="https://af.wikipedia.org/wiki?curid=125231" title="Zoeknog A">
Zoeknog A

Zoeknog A is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125232" url="https://af.wikipedia.org/wiki?curid=125232" title="Zoeknog B">
Zoeknog B

Zoeknog B is 'n nedersetting in die Ehlanzeni-distriksmunisipaliteit in die noordooste van Mpumalanga.



</doc>
<doc id="125234" url="https://af.wikipedia.org/wiki?curid=125234" title="Dál Riata">
Dál Riata

Dál Riata (dikwels ook gespel as Dál Riada of Dalriada [dælˈriːədə], "die mense of volk van Riata") was 'n Gaeliese koninkryk wat aan weerskante van die Noordkanaal tussen die eilande Groot-Brittanje en Ierland geleë was en dele van Wes-Skotland en Noordoos-Ierland ingesluit het. In sy bloeitydperk tussen die laat 6de en vroeë 7de eeu het Dál Riata oor die huidige Argyll in Skotland, die noorde van die graafskap Antrim in die Ierse provinsie Ulster asook dele van die Binne-Hebride gestrek. Sy hoofstad was die heuwelfort Dunadd in Argyll. Die term Dál Riata kan sowel na die koninkryk asook sy bewoners verwys. Volgens die nouer etniese definisie word sprekers van Gaelies, wat die westelike deel van Skotland (Argyll en Bute) bewoon en na hulself en hul Ierse bure as "Góidil "verwys het, Dál Riata genoem.

Argyll - wat as die "oostelike provinsie van die Gael" vertaal kan word - het reeds vroeër danksy sterk immigrasie uit die noorde van Ierland onder Ierse invloed gekom. Onlangse argeologiese navorsing staaf nie die teorie waarvolgens Skotland se Keltiese beskawing van Ierse oorsprong is nie. 'n Alternatiewe hipotese is dat Ierland en Skotland 'n gemeenskaplike Keltiese beskawing gedeel het.

Oorspronklik is na die Ierse bevolking as "Scoti" of Skotte verwys - 'n pejoratiewe Romeinse term vir Keltiese seerowers. Omstreeks 500 n.C. het die heerserfamilie van die Ierse gedeelte van Dál Riata hulle in Skotland gevestig en Dunadd en Dunolly tot sy hoofnedersettings uitgebou. Die Ierse Dál Riata het sy oorspronklike karakter en politieke invloed geleidelik kwytgeraak, veral na Wiking-invalle in die vroeë 9de eeu, terwyl die Skotse Dál Riata verskeie kere deur Piktiese aanvallers bedreig is. Teen die middel van die 9de eeu het Dál Riata se koning Kenneth I MacAlpin Pikte en Scoti in 'n gemeenskaplike koninkryk verenig wat voortaan as Skotland bekendgestaan het. 

Skots-Gaelies word deur sommige navorsers as die taalkundige erfenis van Dál Riata in Skotland beskou. Volgens hierdie hipotese het die Ierse taal, wat deur Ierse immigrante na Argyll geneem is, vervolgens oor groot dele van Skotland versprei om hier tot 'n selfstandige sustertaal van Iers te ontwikkel. Ander geleerdes verwerp die migrasie-teorie weens die gebrek aan ooreenkomstige argeologiese vondse en neem aan dat Gaelies reeds in die eerste millennium v.C. as die hooftaal van Skotland in gebiede wes van Druim nAlban gevestig is.


</doc>
<doc id="125235" url="https://af.wikipedia.org/wiki?curid=125235" title="Noordkanaal">
Noordkanaal

Die Noordkanaal (Engels: "North Channel", soms ook "Straits of Moyle " of "Sea of Moyle"; in Ierse en Skotse Gaelies bekend as "Sruth na Maoile", in Skots as "Sheuch") is die seestraat wat die noordooste van Ierland van Suidwes-Skotland skei. Dit verbind die Ierse See met die Atlantiese Oseaan en maak deel uit van die seegebied wat deur die Internasionale Hidrografiese Organisasie (IHO) amptelik geklassifiseer word as die "Inner Seas off the West Coast of Scotland".

Die Noordkanaal se suidelike grens word deur 'n linie gevorm wat die Mull of Galloway met Ballyquintin Point verbind. Die noordelike grens is 'n linie wat Portnahaven met Benbane Head verbind. Die nouste deel van die seestraat is geleë tussen die Mull of Kintyre en Torr Head, met 'n wydte van 13 myl (21 km of 11 nautiese myl). Die diepste gedeelte is Beaufort's Dyke.


</doc>
<doc id="125238" url="https://af.wikipedia.org/wiki?curid=125238" title="Belfast City Cemetery">
Belfast City Cemetery

"Belfast City Cemetery "(Iers: "Reilig Chathair Bhéal Feirste") is 'n begraafplaas in Wes-Belfast, Noord-Ierland. Dit is in die "townland" van Ballymurphy, tussen Falls Road en Springfield Road, en naby die Rooms-Katolieke "Milltown Cemetery" geleë. Dit is een van vier begraafplase in Belfast wat deur die Stadsraad van Belfast bestuur word – naas Roselawn, Dundonald en Knockbreda – en steeds in gebruik is (alhoewel teraardebestellings tans beperk is tot bestaande grafte).

"Belfast City Cemetery" is een van die oudste openbare begraafplase in Belfast. Die terrein is oorspronklik in 1866 deur die "Belfast Corporation" (tans die Stadsraad van Belfast) gekoop en op 1 Augustus 1869 amptelik geopen as die stad se eerste munisipale begraafplaas.



</doc>
<doc id="125240" url="https://af.wikipedia.org/wiki?curid=125240" title="Translink (Noord-Ierland)">
Translink (Noord-Ierland)

Translink is die handelsmerknaam van die "Northern Ireland Transport Holding Company (NITHCo)", 'n openbare onderneming in Noord-Ierland wat openbare vervoergeriewe in die streek beheer. "NI Railways" (Noord-Ierse Spoorweë, afkorting NIR), "Ulsterbus" en "Metro" (in Belfast en - sedert Augustus 2017 as "Foyle Metro" - in Londonderry) maak almal deel uit van Translink. 

Translink bedien met sy openbare vervoerstelsel naas die hele Noord-Ierland ook Dublin in die Suide, volgens 'n vennootskapsooreenkoms wat met Ierland se spoorwegmaatskappy Iarnród Éireann gesluit is.


</doc>
<doc id="125241" url="https://af.wikipedia.org/wiki?curid=125241" title="Patrick Cullinan">
Patrick Cullinan

Patrick Cullinan (1933–2011) was 'n Suid-Afrikaanse digter en biograaf. Saam met Lionel Abrahams stig hy Bateleurpers in 1974, en die literêre joernaal "The Bloody Horse: Writings and the Arts" in 1980. Sy digbundels sluit in "The Horizon Forty Miles Away", "Today is not Diffrent", "The White Hail in the Orchard" en "Selected Poems 1961–1991". Hy het ook ’n biografie van die ontdekker Robert Gordon die lig laat sien, "Robert Jacob Gordon 1743–1795: The Man and His Travels at the Cape", asook ’n semi-outobiografiese prosawerk, "Matrix", en ’n versameling briewe van Bessie Head, "Imaginative Trespasser". Die Cullinandiamant is na sy oupa, die mynboupionier sir Thomas Cullinan, vernoem.

Patrick Roland Cullinan is op 25 Mei 1933 in Pretoria gebore. Sy oupa was die mynmagnaat sir. Thomas Cullinan gewees. Hy studeer aan die Charterhouse Skool en Oxford Universiteit in Engeland waar hy Italiaans en Russies leer lees. Ná sy studies keer hy na Suid-Afrika terug, waar hy 'n saagmeule besit en in die Oos-Transvaal geboer het.

Cullinan het groot aansien in Suid-Afrika geniet en was een van die mees prominente digters aan die einde van die 20ste eeu. Van die pryse wat hy gewen het, sluit in: die Slug-prys, die Olive Schreiner-prys, drie Pringle-pryse, die Sanlam Literêre Toekenning en die Kaapstadse Historiese Vereniging se merietetoekenning. In April 2003 het die Republiek van Italië die titel ""Cavaliere"" aan hom toegeken vir sy vertalings van Italiaanse poësie, veral die werk van Eugenio Montale.

Voor sy aftrede het hy vir baie jare aan die Universiteit van Wes-Kaapland gedoseer, waarna hy voltydse geskryf het. Cullinan is op 14 April 2011 in Kaapstad oorlede. Hy was 77 jaar oud.

Poësie

Bundels

Biografie

Roman



</doc>
<doc id="125244" url="https://af.wikipedia.org/wiki?curid=125244" title="François Gagnepain">
François Gagnepain

François Gagnepain (23 September 1866 – 25 Januarie 1952) was 'n Franse plantkundige. Die standaard botaniese skrywer afkorting Gagnep. word toegepas op plante wat deur Gagnepain beskryf is.

Gagnepain het saam met Achille Eugène Finet 'n aantal spesies in die botaniese familie Annonaceae benaam.

Die genus Gagnepainia (familie Zingiberaceae) is tot sy eer deur Karl Moritz Schumann benaam. Die Franse Akademie vir Wetenskappe het die Prix de Coincy vir die jaar 1907 aan Gagnepain toegeken.




</doc>
<doc id="125245" url="https://af.wikipedia.org/wiki?curid=125245" title="Anthony Gatto">
Anthony Gatto

Anthony Gatto (* 14 April 1973, regte naam Anthony Commarota) is 'n Amerikaanse jongleur ("juggler") wat verskeie wêreldrekords in jonglering hou. Hy het op tienjarige ouderdom in Las Vegas begin optree.

Gatto is in Manhattan gebore, en het in Maryland grootgeword. Hy was 'n jongleer-wonderkind: teen negejarige ouderdom het hy reeds wêreldklas bereik. Hy het sy eerste TV-verskyning op die ouderdom van 8 jaar op die program "That's Incredible!" gemaak. Gatto se vroeë blootstelling aan jongleer, en baie van sy aanvanklike optredes, kan toegeskryf word aan sy aangenome vader Nick Gatto, wat jare lank as 'n jongleur opgetree het.

In 1998 het Gatto sy toekomstige vrou, Danielle, ontmoet, wat later sy assistent tydens sy optredes sou word. Danielle was reeds 'n professionele danseres, en het sirkusvaardighede bygeleer om haar man op sirkustoere te vergesel. Danielle en Anthony is in 1999 getroud en hulle het twee kinders.

In 2000 het hy die eerste en tot dusver enigste jongleur geword om die gesogte Goue Nar-toekenning te wen, 'n eer wat hom by die 24ste Internasionale Circus Festival van Monte-Carlo te beurt geval het. Tussen 2007 en 2009 was Gatto se optrede deel van die Cirque du Soleil se vertoning "Koozå". Van 2010 tot 2012 was hy deel van die Cirque du Soleil se vertoning La Nouba.

In 2012 het Gatto as kunstenaar by Cirque Du Soleil afgetree om 'n betonhervlakkingsbesigheid ""Big Top Concrete Resurfacing LLC"" in Orlando, Florida onder sy geboortenaam Anthony Commarota te bedryf.

Gatto is 'n vorige rekordhouer vir die meeste ringe gejongleer en ten minste een keer gevang. Hy hou tans die volgende 10 jongleer-wêreldrekords:



</doc>
<doc id="125246" url="https://af.wikipedia.org/wiki?curid=125246" title="Julius Sachs">
Julius Sachs

Julius Sachs (6 Julie 1849 - 2 Februarie 1934) was 'n Amerikaanse opvoeder. Hy het die Sachs Collegiate Instituut in 1872 gestig, en het tot 1902 as skoolhoof gedien toe hy aangestel is as Professor van Onderrig by die Onderwysers College van Columbia Universiteit. 
Sachs is in die Goldman-Sachs-familie van bankiers gebore. Hy het in 1874 met Rosa Goldman, die dogter van Marcus Goldman, getroud. Julius se seun Ernest Sachs (geïnspireer deur Julius se broer Bernard Sachs), het 'n geagte dokter geword. 


</doc>
<doc id="125247" url="https://af.wikipedia.org/wiki?curid=125247" title="Francesco Cupani">
Francesco Cupani

Francesco Cupani (21 Januarie 1657, Mirto – 19 Januarie 1710, Palermo) was 'n Italiaanse natuurkundige wat hoofsaaklik belanggestel het in plantkunde.

In 1692 word hy die eerste direkteur van die botaniese tuin by Misilmeri.
Hier is die plante geklassifiseer in 'n taksonomiese stelsel van binomiale nomenklatuur wat later deur Carl Linnaeus standaard gemaak is. Hierdie werk het hom in kontak gebring met baie plantkundiges, byvoorbeeld Joseph Pitton de Tournefort, Caspar Commelin, William Sherard, James Petiver, Johann Georg Volckamer, Felice Viali (1638–1722) en Giovanni Battista Triumfetti.




</doc>
<doc id="125248" url="https://af.wikipedia.org/wiki?curid=125248" title="Ernest Brown Babcock">
Ernest Brown Babcock

Ernest Brown Babcock (10 Julie 1877 – 8 Desember 1954) was 'n plantgenetikus van die Verenigde State, wat 'n pionier was vir die begrip van plantevolusie in terme van genetika.
Hy is veral daarvoor bekend dat hy gepoog het om deur veldondersoeke en uitgebreide eksperimente, die hele poliploïede apomiktiese genus Crepist (waarin hy 196 spesies onderskei het) te probeer verstaan.Hy het meer as 100 artikels en boeke tydens sy loopbaan gepubliseer wat plantgenetika verduidelik, waaronder die seminale handboek (met Roy Elwood Clausen) "Genetics in relation to agriculture".

Die standaard skrywer afkorting Babc. word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="125249" url="https://af.wikipedia.org/wiki?curid=125249" title="Friedrich Kasimir Medikus">
Friedrich Kasimir Medikus

Friedrich Kasimir Medikus (of Friedrich Casimir Medicus; 6 Januarie 1738 – 8 Julie 1808) was 'n Duitse dokter en plantkundige.

Hy is in Grumbach gebore, en het later die direkteur van die Universiteit van Mannheim (Theodoro Palatinae Mannheim) en kurator van die botaniese tuin in Mannheim geword. Hy het die verbouing van sprinkaanbome ("Robinia") in Europa aangemoedig. Die genus "Medicusia" is na hom vernoem deur Conrad Moench (dit word nou as 'n sinoniem van "Picris" beskou).

Die standaardskrywerafkorting Medik. word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="125251" url="https://af.wikipedia.org/wiki?curid=125251" title="Airco DH.2">
Airco DH.2

Die Airco DH.2 was 'n Britse enkelsitplek, dubbeldekker vegvliegtuig wat in die tweede jaar van die Eerste Wêreldoorlog diens gedoen het. Die vliegtuig is ontwerp deur Geoffrey de Havilland wat later sy eie vliegtuie vervaardig het. De Havilland het in Junie 1914 diens by Airco aanvaar. Die "DH.2" was Airco se tweede projek, die eerste was die "DH.1", trouens die "DH.2" was 'n kleiner, enkelsitplekweergawe van die "DH.1". Die "DH.2" was toegerus met 'n lugverkoelde stermotor in 'n stootformaat; die skroef was agter die kajuit. Die vliegtuig was so ontwerp omrede gesinchroniseerde masjiengeweervuur deur die skroef nog nie bestaan het nie.

Die vliegtuig se bewapening was ietwat ongewoon; dit het bestaan uit 'n Lewis-masjiengeweer wat weerskante van die kajuit gemonteer kon word. Die vlieënier kon in die vlug die masjiengeweer van een kant na die ander kant verskuif, terwyl hy ook nog die vliegtuig moes beheer. Later is die masjiengeweer bo-op die neus gemonteer. Die vlieëniers het die vliegtuig geloof, dit was beweeglik, kon goed klim en het aan die begin van 1916 daarin geslaag om beheer oor die lugruim oor die front te herwin. 

Daar is ongeveer 450 van die "Airco DH.2" gebou, maar teen die einde van 1916 oorskadu deur die nuwe geslag Duitse vliegtuie. Dit is eindelik in Maart 1917 onttrek aan die front nadat 29 Eskader vyf uit ses vliegtuie verloor het teen Duitse Albatros D.III's op 20 Desember 1916.




</doc>
<doc id="125252" url="https://af.wikipedia.org/wiki?curid=125252" title="Giovanni Battista Balbis">
Giovanni Battista Balbis

Giovanni Battista Balbis (17 November 1765 – 3 Februarie 1831) was 'n Italiaanse plantkundige en politikus wat in Italië en Frankryk gewerk het. Hy word alternatiewelik Gioanni Battista Balbis en Jean-Baptiste Balbis genoem.

Die standaard afkorting Balb. word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="125253" url="https://af.wikipedia.org/wiki?curid=125253" title="Louis Alexandre Henri Joseph Piré">
Louis Alexandre Henri Joseph Piré

Louis Alexandre Henri Joseph Piré (1827–1887) was 'n Belgiese plantkundige. Hy het die posisie van professor in plantkunde aan die Université Libre de Bruxelles beklee .

Die standaard skrywers afkorting Piré word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="125255" url="https://af.wikipedia.org/wiki?curid=125255" title="Gloster Gladiator">
Gloster Gladiator

Die Gloster Gladiator is 'n Britse dubbeldekker vegvliegtuig wat in die eerste paar maande van die Tweede Wêreldoorlog diens gedoen het. Dit was die laaste dubbeldekker wat die Britse Lugmag in diens gestel het en was tegnies verouderd toe dit in diens gestel was. Hulle is grootliks vervang met Spitfires en Hawker Hurricanes toe die Duitse magte Frankryk in Mei 1940 ingeval het. Die oorblywende "Gladiators" was magteloos teen die Duitse monovlerkvegters.

In Noorweë het 263 Eskader egter steeds met die "Gladiators" geveg. Vlieënier Jacobsen het op een dag vyf Duitse vliegtuie afgeskiet. Dit is egter tragies dat 263 Eskader se vliegtuie vernietig is toe die skip waarmee dit vervoer is gekelder word deur die Duitse Vloot. Slegs twee vlieëniers het oorleef.

"Gladiators" van 247 Eskader te Roborough het Plymouth en sy hawegebied beskerm tydens die Slag om Brittanje. In Junie 1940 het 'n paar "Gladiators" Malta beskerm en was ook in aksie teen die Italiaanse Magte in Egipte. "Gladiators" het in die Westelike Woestyn bly veg tot vroeg in 1942.

Sommige was toegerus met arresteerhake en het diens gedoen in die Britse Vloot vanaf Desember 1938. Later is volledige vloot-"Gladiators" ontwikkel, toegerus met toerusting om 'n katapult te kan gebruik op vliegdekskepe. Nadat hulle uit die gevegsfront onttrek is, is die vliegtuie vir kommunikasie en meteorologiese dienste aangewend tot in 1944.




</doc>
<doc id="125259" url="https://af.wikipedia.org/wiki?curid=125259" title="Otto II. Freiherr von Münchhausen">
Otto II. Freiherr von Münchhausen

Otto II. Freiherr von Münchhausen (11 Junie 1716 – 13 Julie 1774) was 'n Duitse plantkundige. Hy was kanselier van die Universiteit van Göttingen en 'n korrespondent van Carl Linnaeus. Hy het verskeie eike-spesies by die Linneaiese stelsel benaam, asook ander plante. Die standaard botaniese skrywers-afkorting Münchh. word toegepas op spesies wat hy beskryf het.




</doc>
<doc id="125260" url="https://af.wikipedia.org/wiki?curid=125260" title="Achille Eugène Finet">
Achille Eugène Finet

Achille Eugène Finet (1863, Argenteuil – 1913, Parys) was 'n Franse plantkundige wat bekend was vir sy studie van orgideë wat inheems is aan Japan en China.

Binne die familie Orchidaceae was hy die taksonomiese gesag van die genera Arethusantha, Hemihabenaria, Monixus en Pseudoliparis asook van talle orgideespesies. Saam met François Gagnepain het hy 'n aantal plantspesies van die familie Annonaceae beskryf.

In 1925 het Hu Xiansu die orgideë genus Neofinetia tot sy eer vernoem.


Die standaard skrywers afkorting Finet word gebruik om hierdie individu as die skrywer aan te dui wanneer 'n botaniese naam aangehaal word.



</doc>
<doc id="125261" url="https://af.wikipedia.org/wiki?curid=125261" title="Carl Frederik Albert Christensen">
Carl Frederik Albert Christensen

Carl Frederik Albert Christensen (16 Januarie 1872 – 24 November 1942) was 'n Deense sistematiese plantkundige. Hy het in die natuurwetenskappe by die Universiteit van Kopenhagen onder professor Eugenius Warming gegradueer.
Hy was op daardie stadium 'n onderwyser in Kopenhagen, en later die superintendent van die Botaniese Museum.
Hy was 'n spesialis in varings en het 'n katalogus van die wêreld se Pteridophytes, "Index Filicum", gepubliseer. Daarbenewens het hy 'n driedelige werk op die geskiedenis van plantkunde in Denemarke geskryf.

Die standaard skrywers-afkorting C.Chr. word gebruik om hierdie persoon as die skrywer aan te dui wanneer hy 'n botaniese naam aangehaal word. [1]





</doc>
<doc id="125262" url="https://af.wikipedia.org/wiki?curid=125262" title="Joseph Bory Latour-Marliac">
Joseph Bory Latour-Marliac

Joseph Bory Latour-Marliac (6 Maart 1830 in Granges-sur-Lot, Lot-et-Garonne – 26 Januarie 1911, botaniese skrywers-afkorting: Lat.-Marl.) was 'n Franse prokureur en tuinboukundige wat bekend was vir die teling van hibriede waterlelies. Latour-Marliac het in 1875 'n waterlelie-kwekery in Le Temple-sur-Lot gestig. 'n Uitstalling van sy plante by die 1889 Exposition Universelle in Parys, het die aandag van die skilder Claude Monet getrek, wat daarna waterlelies vir sy tuin in Giverny by Latour-Marliac verkry het.



</doc>
<doc id="125263" url="https://af.wikipedia.org/wiki?curid=125263" title="Le Temple-sur-Lot">
Le Temple-sur-Lot

Le Temple-sur-Lot is 'n munisipaliteit ("commune") in die departement Lot-et-Garonne in die suidweste van Frankryk.


</doc>
<doc id="125264" url="https://af.wikipedia.org/wiki?curid=125264" title="George Gordon (Plantkundige)">
George Gordon (Plantkundige)

George Gordon (1806–1879) was 'n Britse plantkundige wat vir die Londense Plantkundige Vereniging as voorman van die Horticulturele Vereniging Tuine by Chiswick, naby Londen, gewerk het. Gordon is veral bekend vir sy werk op konifere, "The Pinetum" in 1858, gevolg deur 'n byvoeging in 1862 en 'n volledig hersiene tweede uitgawe van "The Pinetum" in 1875. Hy het baie nuwe spesies konifere uit monsters wat deur Karl Theodor Hartweg in Meksiko en Kalifornië versamel is, beskryf.

Die standaard skrywers-afkorting Gordon word gebruik om hierdie persoon as skrywer aan te dui wanneer 'n botaniese naam aangehaal word.



</doc>
<doc id="125265" url="https://af.wikipedia.org/wiki?curid=125265" title="Karl Theodor Hartweg">
Karl Theodor Hartweg

Karl Theodor Hartweg (18 Junie 1812 – 3 Februarie 1871) was 'n Duitse plantkundige. Hy het talle nuwe spesies plante in Colombia, Ecuador, Guatemala, Meksiko en Kalifornië in die Verenigde State versamel vir die Hortologiese Vereniging in Londen. Baie van die spesies wat hy ontdek het, is formeel gepubliseer, met erkenning aan George Gordon, die Voorman van die Tuinbouvereniging van Londen en 'n spesialis in konifere wat goed verteenwoordig is in Hartweg se versamelings. Baie plante wat vanaf 1836 in Mexiko deur Hartweg versamel is, is geïdentifiseer en gekatalogiseer deur George Bentham in Plantas Hartwegianas.

Die standaard skrywers-afkorting Hartw. word gebruik om hierdie persoon as die skrywer aan te dui wanneer 'n botaniese naam aangehaal word.





</doc>
<doc id="125266" url="https://af.wikipedia.org/wiki?curid=125266" title="Malale">
Malale

Malale is 'n landelike nedersetting in die Musina Plaaslike Munisipaliteit in die Vhembe-distriksmunisipaliteit van die Limpopoprovinsie van Suid-Afrika.



</doc>
<doc id="125267" url="https://af.wikipedia.org/wiki?curid=125267" title="Madimbo">
Madimbo

Madimbo is 'n landelike nedersetting in die Musina Plaaslike Munisipaliteit in die Vhembe-distriksmunisipaliteit van die Limpopoprovinsie van Suid-Afrika.



</doc>
<doc id="125268" url="https://af.wikipedia.org/wiki?curid=125268" title="Mopane">
Mopane

Mopane is 'n landelike nedersetting in die Musina Plaaslike Munisipaliteit in die Vhembe-distriksmunisipaliteit van die Limpopoprovinsie van Suid-Afrika.



</doc>
<doc id="125269" url="https://af.wikipedia.org/wiki?curid=125269" title="Gouritsrivierbrug">
Gouritsrivierbrug

Die Gouritsrivierbrug is 'n brug oor die Gouritsrivier op die N2 nasionalepad tussen Mosselbaai en Albertinia in die Wes-Kaap. Die brug is 270 m lank en bestaan uit vier spanne.


</doc>
<doc id="125270" url="https://af.wikipedia.org/wiki?curid=125270" title="Nicolaas Laurens Burman">
Nicolaas Laurens Burman

Nicolaas Laurens Burman (27 Desember 1734 – 11 September 1793) was 'n Nederlandse botanis.

Hy was die seun van Johannes Burman (1707–1780), en het sy vader opgevolg as die voorsitter van plantkunde by die Athenaeum Illustre van Amsterdam, asook die Hortus Botanicus. Hy het die korrespondensie met Carl Linnaeus voortgesit en in 1760 by die Universiteit van Uppsala aangesluit. Hy is die skrywer van talle werke, insluitende die Specimen botanicum de geraniis (1759) en Flora Indica (1768), wat later deur Johann Gerhard Koenig (1728–1785) voltooi is.

Die outeursafkorting Burm.f. word gebruik om hierdie individu as die skrywer aan te dui wanneer 'n botaniese naam aangehaal word.



</doc>
<doc id="125271" url="https://af.wikipedia.org/wiki?curid=125271" title="Johannes Bisse">
Johannes Bisse

Johannes Bisse (1935–1984) was 'n Kubaanse plantkundige, wat in 1935 in Duitsland gebore is en in 1966 in Kuba aangekom het. Hy het sy doktorsgraad van die Friedrich Schiller University of Jena ontvang. Hy was die stigter en eerste direkteur van die Kubaanse Nasionale Botaniese Tuin in Havana. Hy het kort ná die inhuldiging in 'n motorongeluk naby die tuin gesterf. Die Encuentro de Botánica "Johannes Bisse in Memoriam", 'n botaniese akademiese konferensie, word jaarliks in Kuba gehou ter ere van sy bydraes tot die veld.

Die standaard skrywer afkorting Bisse word gebruik om hierdie individu as die skrywer aan te dui wanneer 'n botaniese naam aangehaal word.



</doc>
<doc id="125272" url="https://af.wikipedia.org/wiki?curid=125272" title="Jakob Friedrich Ehrhart">
Jakob Friedrich Ehrhart

Jakob Friedrich Ehrhart (4 November 1742, Holderbank, Aargau – 26 Junie 1795) was 'n Duitse plantkundige, 'n leerling van Carl Linnaeus by die Universiteit van Uppsala, en later die direkteur van die Botaniese Tuin van Hannover, waar hy tussen 1780–1793 verskeie belangrike werke geproduseer het. Ehrhart was die eerste skrywer wat die rang van subspesie in botaniese literatuur gebruik het, en het tussen 1780 en 1789 baie subspesiename gepubliseer.

In 1779 het Carl Peter Thunberg (1743–1828) 'n genus van grasse, Ehrharta, tot Ehrhart se eer vernoem.




</doc>
<doc id="125273" url="https://af.wikipedia.org/wiki?curid=125273" title="Ehrharta">
Ehrharta

Ehrharta is 'n genus van plante in die grasfamilie.

Die meeste spesies is inheems aan Afrika, met 'n paar uit Suidoos-Asië en van verskeie eilande in die Atlantiese Oseaan, Stille Oseaan en Indiese Oseaan. Die genus word ook aangetref in Australië, Suid-Asië, die Middellandse See en Noord-Amerika. Verskeie, insluitend Ehrharta longiflora, Ehrharta calycina en Ehrharta erecta word beskou as indringende onkruide.Gewone name vir hierdie genus sluit in veldgras.

Hierdie genus is vernoem na die Duitse plantkundige Jakob Friedrich Ehrhart, 1742–1795.


verskeie spesies word nou beskou as 'n beter pas in ander genera:"Brylkinia Leersia Melinis Microlaena Sporobolus Tristachya Zotovia"



</doc>
<doc id="125274" url="https://af.wikipedia.org/wiki?curid=125274" title="Basani">
Basani

Basani is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125275" url="https://af.wikipedia.org/wiki?curid=125275" title="Dopeni">
Dopeni

Dopeni is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125276" url="https://af.wikipedia.org/wiki?curid=125276" title="Dzwerani">
Dzwerani

Dzwerani is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125277" url="https://af.wikipedia.org/wiki?curid=125277" title="Gaba">
Gaba

Gaba is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125278" url="https://af.wikipedia.org/wiki?curid=125278" title="Gandlanani">
Gandlanani

Gandlanani is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125279" url="https://af.wikipedia.org/wiki?curid=125279" title="Gondeni A">
Gondeni A

Gondeni A is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125280" url="https://af.wikipedia.org/wiki?curid=125280" title="Hasane">
Hasane

Hasane is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125281" url="https://af.wikipedia.org/wiki?curid=125281" title="Gewone slakvreter">
Gewone slakvreter

Die gewone slakvreter ("Duberria lutrix"), ook bekend as die tabakrolletjie, is 'n klein, eierlewendbarende, slakvretende, nie-giftige slang, wat endemies is aan Afrika.

Volgroeide tabakrolletjies is 30–40 cm lank.

Hulle kleur wissel, maar gewoonlik het hulle 'n olyfgroen tot bruin of rooibruin rug, grys sye, 'n geel of roomkleurige pens, en 'n swart vertebrale streep wat min of meer die hele lengte van die rug dek.

Hierdie spesie kom in Burundi, die Demokratiese Republiek van die Kongo, Ethiopië, Kenia, Mosambiek, Rwanda, Suid-Afrika, Swaziland, Tanzanië, Uganda en Zimbabwe voor.

Ses subspesies word erken, insluitend die nominotipiese subspesie self.

Die tabakrolletjie is 'n gespesialiseerde roofdier wat slakke en naakslakke eet. Hy vind sy prooi hoofsaaklik deur chemoresepsie, met behulp van sy tong. Hy sluk sy prooi vinnig in, voordat te veel verdedigende slym geproduseer word. Hy trek slakke deur die dop opening uit hulle doppe uit, of breek die dop teen 'n klip oop terwyl hy die sagte liggaam in sy kake vashou.

Die tabakrolletjie gee gewoonlik geboorte aan werpsels van drie tot twaalf kleintjies. Broeisels van groot wyfies kan uit soveel as 22 pasgeborenes hê, wat vanaf van 8 tot 11 cm lank is. Die totale gesamentlike gewig van die kleintjies meer as die ma se gewig na die geboorte wees. Teelseisoen is Januarie en Februarie (die laat somermaande in suidelike Afrika).

Die slang is 'n gewilde troeteldier, wat maklik gevoer en geteel kan word, en weens die aard van sy prooi is dit maklik om aan te hou.

Wanneer die slang bedreig word, stel dit 'n irriterende afskeiding vry uit kliere naby die basis van die stert en rol homself in 'n verdedigende spiraal op, met die kop in die middel. Hierdie gedrag is die oorsprong van die Afrikaanse algemene naam "tabakrolletjie".



</doc>
<doc id="125283" url="https://af.wikipedia.org/wiki?curid=125283" title="Hatshisele">
Hatshisele

Hatshisele is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125284" url="https://af.wikipedia.org/wiki?curid=125284" title="Itsani">
Itsani

Itsani is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125285" url="https://af.wikipedia.org/wiki?curid=125285" title="Ha-Lambani">
Ha-Lambani

Ha-Lambani is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125286" url="https://af.wikipedia.org/wiki?curid=125286" title="Hawker Fury">
Hawker Fury

Die Hawker Fury was 'n Britse dubbeldekker vegvliegtuig wat in die 1930's tot aan die begin van die Tweede Wêreldoorlog diens gedoen het. Dit was die eerste Britse vliegtuig wat vinniger as 200 mpu (322 km/h) kon vlieg. Die vliegtuig se ligte, sensitiewe beheermeganismes was gewild onder die vlieëniers en die vliegtuig is ook gebruik vir lugvertonings en kunsvlieg.

Die vliegtuig het sy nooiensvlug voltooi op 25 Maart 1931 en is in diens gestel in Mei 1931 in die Britse Lugmag. Die Mk II is in 1937 in diens gestel, dit het die kragtiger Kestrel VI enjin gehad. Dit was 'n tydelike maatreël tewyl daar gewag was vir die Hawker Hurricane. Die "Fury Mk II" was tien persent vinniger as die Mk I maar het 'n korter togafstand gehad. Die "Fury" was Brittanje se hoofvegvliegtuig in die dertigerjare en is eers vanaf 1937 vervang met Gloster Gladiators. Toe die Tweede Wêreldoorlog uitbreek, was daar nog 50 "Fury's" in diens.

Die Hawker Fury was verskaf aan Suid-Afrika, Spanje, Noorweë, die destydse Persië, Portugal en Joego-Slawië. Drie eskaders van Suid-Afrikaanse Lugmag "Fury's" het diens gedoen in Oos-Afrika terwyl die vliegtuie van Joego-Slawië teen die "Luftwaffe" geveg het gedurende die Duitse inval in 1941. Die Mk I's verskaf aan Persië was toegerus met "Pratt & Whitney" of "Bristol Mercury" stermotors.




</doc>
<doc id="125287" url="https://af.wikipedia.org/wiki?curid=125287" title="Jimmy Jones, Limpopo">
Jimmy Jones, Limpopo

Jimmy Jones is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125288" url="https://af.wikipedia.org/wiki?curid=125288" title="Jerome, Limpopo">
Jerome, Limpopo

Jerome, Limpopo is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125289" url="https://af.wikipedia.org/wiki?curid=125289" title="Jilongo">
Jilongo

Jilongo is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125293" url="https://af.wikipedia.org/wiki?curid=125293" title="Henrietta Edgecomb Hooker">
Henrietta Edgecomb Hooker

Henrietta Edgecomb Hooker (12 Desember 1851 – 13 Mei 1929) was 'n Amerikaanse plantkundige. Sy is in Gardiner, Maine, gebore.

Henrietta het in 1873 aan die Mount Holyoke Female Seminary gegradueer, en in 1888 'n PhD. by die Universiteit van Syracuse verwerf. In 1889 studeer sy by die Friedrich-Wilhelms-Universität. Sy het in 1875 by Mount Holyoke begin onderrig,
en in 1899 was sy een van twee PhDs wat by Mount Holyoke onderrig gegee het.
Sy het in 1908 afgetree en op 13 Mei 1929 in Holyoke, Massachusetts, gesterf.



</doc>
<doc id="125294" url="https://af.wikipedia.org/wiki?curid=125294" title="Albert Kellogg">
Albert Kellogg

Albert Kellogg (6 Desember 1813 in Connecticut – 31 Maart 1887 in Alameda, Kalifornië), was 'n Amerikaanse dokter, Noord-Kaliforniese botanis en een van die sewe stigters van die Kalifornië Akademie van Wetenskappe ("California Academy of Sciences") in 1853.

Een van sy visioenêre idees was die insluiting van vroue in wetenskaplike en natuur-historiese werk, en twee vroue wat later as kurators by die Kalifornië Akademie van Wetenskappe opgeneem is, was Katherine Brandegee en Alice Eastwood.

Kellogg se spesialiteit was die studie van bome, en hy het uitgebreide illustrasies gemaak en 'n boek saam met Edward L. Greene uitgegee genaamd "Illustrations of West American Oaks".


</doc>
<doc id="125296" url="https://af.wikipedia.org/wiki?curid=125296" title="Ivan Murray Johnston">
Ivan Murray Johnston

I. M. (Ivan Murray) Johnston (1898–1960), was 'n Amerikaanse plantkundige. Hy het by Pomona College in Claremont, Kalifornië en Harvard Universiteit gestudeer. Sy plantversamelings word gehuisves in die Rancho Santa Ana Botaniese Tuin, in Claremont, en in die Grey Herbarium van Harvard Universiteit. Sy areas van belangstelling was onder andere Pteridofiete en Spermatofiete.


Die standaard outeursafkorting I.M.Johnst. word gebruik om hierdie persoon as die skrywer aan te dui wanneer 'n botaniese naam aangehaal word.




</doc>
<doc id="125297" url="https://af.wikipedia.org/wiki?curid=125297" title="Haakon Jansen">
Haakon Jansen

Haakon Jansen (24 Mei 1900 – 6 November 1968) was 'n Noorweegse langafstand-atleet. Hy is in Oslo, Noorweë gebore, en het die klub IK Tjalve verteenwoordig. Hy het aan die 3 000 m-spanwedloop deelgeneem by die Sewende Olimpiese Spele van 1924, saam met spanmaats Nils Andersen, Johan Badendyck en Hans Gundhus. Hy het beskeie sukses op huishoudelike vlak gehad, en het slegs 'n enkele nasionale silwermedalje in die 5000 meter in 1923 gewen.


</doc>
<doc id="125298" url="https://af.wikipedia.org/wiki?curid=125298" title="Nils Andersen">
Nils Andersen

Nils Andersen (21 Maart 1902 – 7 Mei 1979) was 'n Noorse middel- en langafstand-atleet. Hy is in Oslo, Noorweë gebore, en het die klub Tøien TF verteenwoordig. Hy het aan die 3 000 m-spanwedloop deelgeneem by die Sewende Olimpiese Spele van 1924, saam met spanmaats Haakon Jansen, Johan Badendyck en Hans Gundhus.

By die nasionale kampioenskappe het hy twee silwer medaljes gewen, in die 1 500 meter in 1924 en 5 000 meter in 1925. Hy het ook in die 1 500 meter in 1922 en 1926 brons medaljes gewen.


</doc>
<doc id="125299" url="https://af.wikipedia.org/wiki?curid=125299" title="Hans Gundhus">
Hans Gundhus

Hans Gundhus (13 September 1900 – 1 Julie 1968) was 'n Noorweegse middel- en langafstand-atleet. Hy is in Hønefoss gebore, en het die klubs IF Liv en later IF Ørnulf verteenwoordig. Hy het aan die 3 000 m-spanwedloop deelgeneem by die Sewende Olimpiese Spele van 1924, saam met spanmaats Nils Andersen, Johan Badendyck en Haakon Jansen.

Hy het in 1924 die Noorweegse 5000 meter-kampioen geword en 'n brons gewen in 1925 en silwer in 1926. Hy het ook in die 1500 meter, in 1924 en 1925, twee nasionale bronsmedaljes gewen. In Junie 1924 het hy die Noorweegse 3000 meter-rekord van Alf Halstvedt verbeter. Hy het in 8:44.9 minute in Bislett-stadion gehardloop. Vyf dae later verbeter hy dit ook tot 8:44.8 minute, weer by Bislett. Die rekord staan tot 1929 toe dit deur Reidar Jørgensen gebreek is.


</doc>
<doc id="125300" url="https://af.wikipedia.org/wiki?curid=125300" title="IF Ørnulf">
IF Ørnulf

Idrettsforeningen Ørnulf is 'n Noorweegse sportklub in Oslo. Dit het afdelings vir amateurboks en vloerbal.

Die klub is in 1893 gestig en was 'n stigterslid van die Noorse Stoeifederasie. Dit het voorheen afdelings gehad vir baan- en velditems en amateurstoei.


</doc>
<doc id="125301" url="https://af.wikipedia.org/wiki?curid=125301" title="Henry Adams (dierkunde)">
Henry Adams (dierkunde)

Henry Adams (1813–1877) was 'n Engelse natuurkundige en konkoloog.
Saam met sy broer Arthur Adams, ook 'n bekende konkoloog, het hy ""The genera of recent Mollusca: arranged according to their organization three volumes"" in 1858 geskryf.


</doc>
<doc id="125302" url="https://af.wikipedia.org/wiki?curid=125302" title="Tetrataeniet">
Tetrataeniet

Tetrataeniet is 'n gedeë metaal wat in meteoriete voorkom met 'n samestelling van FeNi. Dit is een van die mineraalfases wat in meteoriese yster voorkom.


</doc>
<doc id="125303" url="https://af.wikipedia.org/wiki?curid=125303" title="Ka-Matiani">
Ka-Matiani

Ka-Matiani is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125304" url="https://af.wikipedia.org/wiki?curid=125304" title="Ka-Mahonisi">
Ka-Mahonisi

Ka-Mahonisi is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125305" url="https://af.wikipedia.org/wiki?curid=125305" title="Adrien René Franchet">
Adrien René Franchet

Adrien René Franchet (21 April 1834, Pezou – 15 Februarie 1900, Parys) was 'n Franse plantkundige, gebaseer by die Paris Muséum national d'Histoire naturelle.
Hy is bekend vir sy uitgebreide werk om die flora van China en Japan te beskryf, gebaseer op die versamelings deur Franse Katolieke sendelinge in China, Armand David, Pierre Jean Marie Delavay, Paul Guillaume Farges, Jean-André Soulié en ander.
Hy was die taksonomiese skrywer van baie plante, insluitende 'n aansienlike aantal spesies uit die genera Primula en Rhododendron. [1] Die volgende genera word tot sy eer vernoem: 


Die standaard outeursafkorting "Franch." word gebruik om hierdie persoon as die skrywer aan te dui wanneer 'n botaniese naam aangehaal word.




</doc>
<doc id="125306" url="https://af.wikipedia.org/wiki?curid=125306" title="Ka-Mchipise">
Ka-Mchipise

Ka-Mchipise is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125307" url="https://af.wikipedia.org/wiki?curid=125307" title="Paul Guillaume Farges">
Paul Guillaume Farges

Vader Paul Guillaume Farges (1844–1912) was 'n Franse katolieke sendeling, plantkundige en plantversamelaar, wat vir 'n groot gedeelte van sy lewe in (vanaf 1867) in China gebaseer was, en vanaf 1892 tot sy dood in Chongqing bedien het. 

Hy het meer as 4000 plantmonsters versamel, insluitend dié van talle spesies wat nuut was tot die wetenskap. Hierdie monsters is aangestuur na die Muséum National d'Histoire naturelle in Parys, waar hulle vernoem en beskryf is deur Adrien René Franchet. Sy naam word herdenk in verskeie plante, waaronder Abies fargesii, Corylus fargesii, Decaisnea fargesii, Salix fargesii, en Torreya fargesii. Die Fargesia-genus van bamboes is na hom vernoem.

Die standaard outeursafkorting Farges word gebruik om hierdie persoon as die skrywer aan te dui wanneer 'n botaniese naam aangehaal word.


</doc>
<doc id="125308" url="https://af.wikipedia.org/wiki?curid=125308" title="Antonina Georgievna Borissova">
Antonina Georgievna Borissova

Antonina Georgievna Borissova (1903–1970) was 'n Russiese plantkundige wat gespesialiseer het in die flora van die woestyne en halfwoestyn in Sentraal-Asië.

Die standaard outeursafkorting Boriss. word gebruik om hierdie persoon as die skrywer aan te dui wanneer 'n botaniese naam aangehaal word.

Van die plante wat sy geïdentifiseer het sluit die volgende in:

Die volgende spesies vetplante is na haar vernoem:


</doc>
<doc id="125309" url="https://af.wikipedia.org/wiki?curid=125309" title="Ka-Mphambo">
Ka-Mphambo

Ka-Mphambo is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125310" url="https://af.wikipedia.org/wiki?curid=125310" title="Scarlets">
Scarlets

Die Scarlets ( "Y Sgarlets") is een van die vier professionele rugbyspanne van Wallis. Hulle ding mee in die Guiness Pro14, die Europese Rugbykampioenebeker en die Anglo-Walliese Beker. Die span word verbind met ’n aantal plaaslike semi-professionele en amateurklubs, insluitend Llanelli RVK, Carmarthen Quins RVK, en Llandovery RVK wat in die Walliese Premierliga speel. Die klub was aanvanklik bekend as Llanelli Scarlets maar het aan die begin van die 2008-’09-seisoen hul naam verander na die huidige.

In die 2007-’08-seisoen het Scarlets die meeste van hul tuiswedstryde op Stradey Park in Llanelli gespeel, met sommige wedstryde wat op Renbaangronde in Wrexham gespeel. Hul tuisveld, Parc y Scarlets is naby Pemberton gebou en in November 2008 geopen.

In 2003 het die WRU besluit om die aantal top- Walliese professionele rugbyklubs van nege na vyf te verminder gedurende die bekendstelling van streeksrugbyspanne in Wallis; hiermee het hulle gepoog om die suksesvolle formate in Ierland, Suid-Afrika, Australië en Nieu-Seeland na te boots.

Aanvanklik is beplan dat ’n streek op Stradey Park sou speel met spelers van Llanelli, Swansea en Neath. Dit is toe gewysig sodat Llanelli en Swanseaa sou saamsmelt, terwyl Neath met Bridgend sou saamsmelt. Llanelli het albei voorstelle geopponeer en alleenstaande status versoek. Llanelli en Cardiff is uiteindelik onafhanklik gelaat. Die handelsmerk van Llanelli Scarlets is amptelik op 7 Julie 2003 bekendgestel.

Die Scarlets verteenwoordig amptelik die hele westelike en noordelike Wallis maar is grootliks rondom Llanelli gebaseer. Pogings is aangewend om die klub na ander buiteposte soos Wrexham te neem. Die eienaarskap van die Scarlets-handelsmerk lê by Llanelli RVK, wat ’n tweede span het wat in die Principality Premierskap deelneem, soortgelyk aan wat Cardiff doen.

Van 2003 tot en met die 2007-’08-seisoen het die Scarlets die meeste van hul tuiswedstryde op Llanelli se Stradey Park (ook die tuisveld van Llanelli RVK) gespeel. Hulle het egter ook wedstryde in Noord-Wallis by Wrexham se Renbaangronde gespeel om die streek se geografiese verteenwoordiging te bevorder. The 2006-’07-seisoen is beplan as die laaste wat op Stradey Park gespeel sou word. Die stadion is vervolgens gesloop om plek te maak vir woonstelle. Die Scarlets het el hul tuiswedstryde van die 2006-’07-seisoen op Stradey Park gespeel om die historiese stadion te gedenk. Hulle laaste wedstryd op Stradey Park was op 24 Oktober 2008 teen Bristol en hulle eerste wedstryd op Parc y Scarlets was op 28 November 2008 teen Munster.

Die Scarlets en Llanelli RVK se nuwe tuisveld, bekend as "Parc y Scarlets", is in Pemberton geleë. Die nuwe stadion het £23 miljoen gekos en bied sitplek aan 14 340 toeskouers. Die eerste wedstryd op die stadion was tussen Llanelli RVK en Cardiff RVK op 15 November 2008. Die stadion se hoofpaviljoen is aan die suidekant van die veld en huisves ’n nuwe Scarlets-museum en klubwinkel, sportkroeg, kleedkamers en ’n gimnasium. Volgens die planne is die hoofpaviljoen 20 meter hoog. Buite die stadion is ’n oefenplek vir die spelers asook ’n oefenveld en atletiekbaan. Die res van die terrein word deur die Parc Trostre-handelsentrum in beslag geneem.

Scarlets se span vir die 2017-’18-seisoen:



</doc>
<doc id="125311" url="https://af.wikipedia.org/wiki?curid=125311" title="Ka-Mhinga">
Ka-Mhinga

Ka-Mhinga is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125312" url="https://af.wikipedia.org/wiki?curid=125312" title="Harold William Wellman">
Harold William Wellman

Harold William Wellman (25 Maart 1909 – 28 April 1999) was 'n Nieu-Seelandse geoloog wat bekend was vir sy werk op plaattektoniek. Hy word onthou vir sy ontdekking van die Suidelike Eiland se Alpine-verskuiwing. Wellman het in 1954 'n genoot van die Koninklike Genootskap van Nieu-Seeland geword, en het in 1957 die Hector Memorial Medal and Prize en die McKay Hammer Award in 1959 ontvang.



</doc>
<doc id="125313" url="https://af.wikipedia.org/wiki?curid=125313" title="Ka-Mulamula">
Ka-Mulamula

Ka-Mulamula is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125314" url="https://af.wikipedia.org/wiki?curid=125314" title="Carlos Ciriaco Ameghino">
Carlos Ciriaco Ameghino

Carlos Ciriaco Ameghino (16 Junie 1865 – 12 April 1936) was 'n Argentynse paleontoloog en ontdekkingsreisiger wat sy broer Florentino Ameghino in Argentinië vergesel het om fossiele te soek.


</doc>
<doc id="125315" url="https://af.wikipedia.org/wiki?curid=125315" title="Ka-Sunduza">
Ka-Sunduza

Ka-Sunduza is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125316" url="https://af.wikipedia.org/wiki?curid=125316" title="Ka-Vhele">
Ka-Vhele

Ka-Vhele is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125317" url="https://af.wikipedia.org/wiki?curid=125317" title="Luis Alcalá Martínez">
Luis Alcalá Martínez

Dr. Luis Alcalá Martínez is 'n Spaanse Paleontoloog. Hy is die direkteur van Fundación Conjunto Paleontológico de Teruel-Dinópolis, in Teruel, Spanje. Hy is saam met Rafael Royo-Torres en Alberto Cobos Periañez een van die ontdekkers van "Turiasaurus riodevensis".


</doc>
<doc id="125318" url="https://af.wikipedia.org/wiki?curid=125318" title="Ka-Xitlhelani">
Ka-Xitlhelani

Ka-Xitlhelani is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125319" url="https://af.wikipedia.org/wiki?curid=125319" title="Ka-Xikundu">
Ka-Xikundu

Ka-Xikundu is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125320" url="https://af.wikipedia.org/wiki?curid=125320" title="Khalavha">
Khalavha

Khalavha is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125321" url="https://af.wikipedia.org/wiki?curid=125321" title="Ernesto Pérez d'Angelo">
Ernesto Pérez d'Angelo

Ernesto Peres d'Angelo (1932–2013) was 'n Chileense geoloog en paleontoloog. Hy is bekend vir sy bydraes tot die ontwikkeling van paleontologie in Chili. Sy bydraes sluit die organisering van palaeontologie-biblioteke en fossielversamelings, asook die beskrywing van talle nuwe takse van die Mesozoïkum in. Van 1986 tot 1997 was hy redakteur van Revista Geológica de Chile.


</doc>
<doc id="125322" url="https://af.wikipedia.org/wiki?curid=125322" title="Rafael Royo-Torres">
Rafael Royo-Torres

Dr. Rafael Royo-Torres is 'n Spaanse paleontoloog. Hy is werksaam by die Fundación Conjunto Paleontológico de Teruel-Dinópolis in Teruel, Spanje.

Hy is een van die ontdekkers van "Turiasaurus riodevensis", saam met Luis Alcalá Martínez en Alberto Cobos Periañez.


</doc>
<doc id="125323" url="https://af.wikipedia.org/wiki?curid=125323" title="Alberto Cobos Periañez">
Alberto Cobos Periañez

Alberto Cobos Periañez is 'n Spaanse Paleontoloog. Hy werk by die Fundación Conjunto Paleontológico de Teruel-Dinópolis, in Teruel, Spanje.

Hy is een van die ontdekkers van "Turiasaurus riodevensis", saam met Rafael Royo-Torres en Luis Alcalá Martínez.


</doc>
<doc id="125324" url="https://af.wikipedia.org/wiki?curid=125324" title="Khubvi">
Khubvi

Khubvi is 'n nedersetting in die Thulamela Plaaslike Munisipaliteit van Vhembe-distriksmunisipaliteit in die Limpopoprovinsie van Suid-Afrika.



</doc>
<doc id="125327" url="https://af.wikipedia.org/wiki?curid=125327" title="Anadirrivier">
Anadirrivier

Die Anadir (Russies: Ана́дырь) is 'n groot oos-vloeiende rivier in die Russiese Verre-Ooste. Dié rivier, met 'n lengte van 1 150 km (710 myl), ontspring in die Anadir-plato in Tsjoekotka, Rusland. Aansluitend vloei dié rivier in 'n suidwestelike en later in 'n oostelike rigting deur Markowo. Vanaf hier vloei die Anadir in 'n noordoostelike en aansluitend in 'n suidoostelike rigting. Net wes van Anadir mond dié rivier in 'n delta in die Beringsee uit. Die Anadir is die mees oostelike van Rusland se groot riviere.

Die Anadir se omgewing is gekenmerk deur die Toendra.


</doc>
<doc id="125330" url="https://af.wikipedia.org/wiki?curid=125330" title="Weense Sirkel">
Weense Sirkel

Die Weense Sirkel (Wiener Kreis) (1920-1938) was 'n groep filosowe en wetenskaplikes in Wene, Oostenryk wie hulself rondom die werk van Moritz Schlick skaar. Sentrale figure was die ekonoom Otto Neurath, die filosoof Friedrich Waismann en die filosoof Rudolf Carnap. Ludwig Wittgenstein en Karl Popper het gereeld byeenkomste bygewoon, maar hulle was nie lede van die groep nie aangesien hulle op essensiële punte afgewyk het van die groep se gepropageerde logiese positivisme oftewel logiese empirisisme. Ander lede was Gustav Bergmann, Herbert Feigl, Philipp Frank, Kurt Gödel, Hans Hahn, Eino Kaila, Victor Kraft, Karl Menger, Marcel Natkin, Olga Hahn-Neurath, Theodor Radakovic en Rose Rand.
Twee boeke lê aan die basis van die ontwikkeling van hierdie stroming, naamlik Wittgenstein se "Tractatus Logico-Philosophicus" (1921), en Carnap se "Der logische Aufbau der Welt" (1926).

Lede van die "Wiener Kreis" verwerp enersyds die metafisika en die tradisionele kennisleer as sinloos en andersyds word gepoog om die wetenskap tot 'n eenheid te bring deur gebruikmaking van 'n “universele” wetenskaptaal: die simboliese logika. Metafisiese uitsprake - byvoorbeeld 'God bestaan' - en kenteoretiese uitsprake - soos 'Ek weet dat daar ‘n wêreld onafhanklik van ons ervarings bestaan' – word geag as sinloos. Die rede hiervoor lê in hul opvatting van 'betekenis': iets het betekenis volgens die "Wiener Kreis" as dit 'n toutologie is, wan wel 'n uitspraak is wat geverifieer kan word. So is die uitspraak 'alle vrygeselle is ongetroud' sinvol aangesien dit toutologies waar is: die waarheid van die uitspraak is in die uitspraak self ingesluit. 'n Uitspraak soos 'die water in ‘n glas X kook teen 100°C is dan weer sinvol omdat dit duidelik is hoe mens hierdie hipotese kan toets: naamlik deur die water effektief tot 100°C te bring.

Baie klassieke filosofiese uitsprake soos 'God bestaan', 'die werklikheid is slegs 'n afbeelding van 'n hoër werklikheid' of 'dit is moontlik dat hierdie wêreld 'n illusie is' val nie onder een van hierdie twee kategorieë van uitsprake nie en het dus geen betekenis nie. Hulle kan met andere woorde nie 'n bydrae tot kennis lewer nie. Wysgerige uitsprake lyk sinvol, hoewel hulle sinloos is, as gevolg van emosioneel gelaaide uitsprake wat geen kognitiewe inhoud het nie.

In dié verband moet mens ook opvattings oor die etiek en estetika evalueer. Etiese stellings word nie beskou as sinvolle uitsprake nie, maar as uitdrukkings van gevoelens of pogings om te ooreed. Dit is die sogenaamde teorie van die emotivisme en waarde-oordele en bevat geen proposisionele of kognitiewe inhoud nie. Daar kan geen waarheidsgehalte daaraan toegeskryf word nie. Soos vroeër gestel gaan dit by die soort uitspraak bloot om gevoelens. 'n Uitspraak soos 'Jan is 'n slegte mens' kan vertaal word as 'Ek voel nie goed oor wat Jan doen nie'.

Na die opkoms van die Nazi-regime in Duitsland moes baie lede van die Weense Sirkel vlug en stort dit ineen. Die meerderheid van die lede, soos Carnap, Feigl en Gödel vlug na die Verenigde State. Otto Neurath is 'n uitsondering en gaan via Nederland na Groot-Brittanje. Ook Popper verlaat die land en gaan na Nieu-Seeland. In die Verenigde State sorg hierdie voormalige lede daarrvoor dat die Amerikaanse filosofie 'n sterk logies positivistiese stempel kry. Die toe heersende pragmatisme word so verdryf en in plaas daarvan word die analitiese filosofie later meer prominent. 'n Bekende leerling van Carnap was Willard Van Orman Quine wie self egter kritiek op die logiese positivisme lewer, vernaamlik soos uiteengesit in sy "Two Dogmas of Empiricism" (1951).

• GEIER, M. (1992): "Der Wiener Kreis", Reinbek bei Hamburg.



</doc>
<doc id="125331" url="https://af.wikipedia.org/wiki?curid=125331" title="Ian Fleming (chemikus)">
Ian Fleming (chemikus)

Ian Fleming (gebore 4 Augustus 1935) is 'n Engelse organiese chemikus, 'n emeritusprofessor van die Universiteit van Cambridge, en 'n emeritusgenoot van Pembroke College, Cambridge. Hy het die volle struktuur van chlorofil in 1967 bepaal, en was betrokke by Robert Burns Woodward se ontwikkeling van die sintese van sianokobalamien. Hy het belangrike bydraes gemaak tot die gebruik van organosilikonverbindings vir stereospesifieke sintese; hierdie reaksies het aanwendings in die sintese van verbindings wat in die natuur voorkom. Hy is ook 'n produktiewe skrywer, en het 'n aantal handboeke, ensiklopediehoofstukke en invloedryke oorsigartikels geskryf.

Ian Fleming is in Staffordshire in Engeland gebore en het in Stourbridge, Worcestershire grootgeword. Hy het in 1959 sy B.A. verwerf, en sy doktorsgraad in 1962, beide van Pembroke College. Hy het sy post-doktorale studies aan die Universiteit van Harvard met R.B. Woodward op die sintese van vitamien B gedoen. Hy het baanbrekerswerk in die onderwerp van stereochemie gedoen waar hy nuwe sintetiese reaksies ontwikkel het. Hy was ook 'n pionier in die aanwending van organosilikonchemie vir organiese sintese, veral vir die produksie van chirale molekules, en hy het die hoogs stabiele 8-sikloheptatriënielheptafulveniel karbokatioon gesintetiseer.

Prof. Fleming het meer as 200 wetenskaplike publikasies, insluitend noemenswaardige bydraes tot die chemiese ensiklopedie "Comprehensive Organic Chemistry", en talle invloedryke oorsigartikels gelewer. Hy het ook gewilde voorgraadse handboeke geskryf oor spektroskopiese metodes vir struktuurbepaling, organiese sintese, en toepassings van frontier molekulêre orbitaal teorie op probleme in organiese chemie.




</doc>
<doc id="125332" url="https://af.wikipedia.org/wiki?curid=125332" title="Sutlej">
Sutlej

Die Sutlej of Satluj (Chinees: 朗钦藏布, pinyin: "Lăngqīn Zàngbù"; Hindi: सतलुज; Oerdoe: درياۓ ستلُج; Pandjabi: ਸਤਲੁਜ; Sanskrit: शतद्रुम, "shatadrum"; Tibettaans: གླང་ཆེན་གཙང་པོ, "Langqên Zangbo") is die grootste sytak van die Indus. Dié rivier, met 'n lengte van 1 400 km (900 myl), is die langste van die Indus se vyf sytakke in die streek Punjab (Pandjabi: پنجاب, letterlik: "land van vyf riviere").

Die Sutlej ontspring uit die Rakshastalmeer in die Chinese outonome gewes Tibet binne die Himalaja, net noord van die grens tot Nepal en net wes van die Brahmaputra se bron, naby die berg Kailash. Hier word dié rivier in Tibettaans གླང་ཆེན་གཙང་པོ "Langqên Zangbo" en in Chinees 朗钦藏布 "Lăngqīn Zàngbù" genoem. Aansluitend vloei dié rivier in 'n noordwestelike rigting en bereik die grens tot die Indiese deelstaat Himachal Pradesh. Hier vloei die Sutlej in 'n westelike rigting en bereik die deelstaat Punjab. Net suid van Amritsar en Lahore vorm dié rivier vir sowat 100 km die grens tussen Indië en Pakistan en vloei aansluitend in 'n suidwestelike rigting deur Bahawalpur. Sowat 60 km verder suidwes vloei die Sutlej en die Chenab saam, om die Panjnad te vorm. Die Panjnad (Oerdoe/Pandjabi: پنجند, "panj" = "vyf, "nadi" = "rivier"), met 'n lengte van 71 km, versamel al die water van die Punjab se vyf groot riviere en mond in die Indus uit.


</doc>
<doc id="125335" url="https://af.wikipedia.org/wiki?curid=125335" title="Ulster Rugby">
Ulster Rugby

Ulster Rugby ( "Rugbaí Uladh") is een van die vier professionele rugbyspanne op die Ierse eiland. Hulle ding mee in die Guiness Pro14, Europese Rugbykampioenebeker, Europese Rugbyuitdaagbeker. Die span verteenwoordig die IRVU Ulster-tak, wat een van die vier hooftakke van die IRVU is, en is verantwoordelik vir rugby in die geografiese provinsie van Munster, wat uit drie distrikte in Noord-Ierland en drie distrikte in die Republiek van Ierland bestaan.

Ulster se tuiswedstryde word op die Kingspan-stadion in Belfast gespeel en daar is plek vir onderskeidelik 18 196 toeskouers. Die span speel hoofsaaklik in wit en die span se wapen bestaan uit ’n rooi hand, na aanleiding van die vlag van Ulster, binne twee rugbyballe.

Die Kingspan-stadion, tot 2014 bekend as Ravenhill-stadion, is sedert 1923 die tuisveld van Ulster Rugby. Daar is twee Rugbywêreldbekerwedstryde en verskeie wedstryde van die Ierse nasionale rugbyspan gespeel.

Die eerste herontwikkeling van die stadion is in 2009 voltooi met die opening van die Premium-paviljoen.

Weens toenemende ondersteuning van die span in die afgelope jare het die herontwikkeling van die stadion voortgeduur. Twee nuwe paviljoene is gebou aan die Aquinas- en Memorial-ente van die veld. Die ou hoofpaviljoen is gesloop om plek te maak vir ’n nuwe, moderne paviljoen wat vir die eerste keer in die Heinekenbekerkwarteindstryd teen Saracens op 5 April 2014 gebruik is. Die herbou van die stadion is vroeg in 2014 voltooi en die stadion is amptelik in Mei 2014 geopen met ’n Pro12-wedstryd teen Leinster. Die herbou het die kapasiteit van die stadion van ±12 000 na 18 196 verhoog. Die stadion mag gevolglik kwarteindstryde van die Europese Rugbykampioenebeker en eindstryde van die Pro14 aanbied. Die Gesinspaviljoen bevat die oefensentrum vir Ulster.

Ulster se span vir die 2017-’18-seisoen:



</doc>
<doc id="125338" url="https://af.wikipedia.org/wiki?curid=125338" title="Tsjoelim">
Tsjoelim

Die Tsjoelim (Russies: Чулым) is met 'n lengte van 1 799 km (1 118 myl) die langste regse sytak van die Ob in Siberië. Dié rivier ontstaan deur die saamvloei van die Wit Ijoes en Swart Ijoes by Kopjowo in die Chakassië-republiek, net suid van die Krasnojarsk-krai. Aansluitend vloei die Tsjoelim in 'n noordoostelike rigting tot by Balachta. Vanaf hier vloei dié rivier in 'n noordwestelike rigting deur Nasarowo en verder in 'n westelike rigting, voordat die Tsjoelim in 'n noordoostelike rigting draai en Atsjinsk bereik. Vanaf hier vloei dié rivier in 'n noordelike rigting deur Nowobiriljoessi en maak 'n boog in 'n westelike rigting deur Tegoeldet in die Tomsk-oblast. Die Tsjoelim vloei verder in 'n suidwestelike rigting en bereik Sirjanskoje. Vanaf hier vloei dié rivier in 'n noordwestelike rigting deur Perwomaiskoje en mond verder noordwes in die Ob se middelloop uit.


</doc>
<doc id="125343" url="https://af.wikipedia.org/wiki?curid=125343" title="Khakhu, Limpopo">
Khakhu, Limpopo

Khakhu is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125344" url="https://af.wikipedia.org/wiki?curid=125344" title="Ha-Makuya">
Ha-Makuya

Shakadza is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125345" url="https://af.wikipedia.org/wiki?curid=125345" title="Folovhodwe">
Folovhodwe

Folovhodwe is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125346" url="https://af.wikipedia.org/wiki?curid=125346" title="Dzimauli">
Dzimauli

Dzimauli is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125347" url="https://af.wikipedia.org/wiki?curid=125347" title="Bale, Limpopo">
Bale, Limpopo

Bale (nie "Ballie" nie) is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125348" url="https://af.wikipedia.org/wiki?curid=125348" title="Mapakoni">
Mapakoni

Mapakoni is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125349" url="https://af.wikipedia.org/wiki?curid=125349" title="Mabvete">
Mabvete

Mabvete is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125350" url="https://af.wikipedia.org/wiki?curid=125350" title="Makavhini">
Makavhini

Makavhini is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125351" url="https://af.wikipedia.org/wiki?curid=125351" title="Mangaya">
Mangaya

Mangaya is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125352" url="https://af.wikipedia.org/wiki?curid=125352" title="Thengwe">
Thengwe

Thengwe is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika.



</doc>
<doc id="125353" url="https://af.wikipedia.org/wiki?curid=125353" title="Tshilamba">
Tshilamba

Tshilamba is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125354" url="https://af.wikipedia.org/wiki?curid=125354" title="Tshiungani">
Tshiungani

Tshiungani is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125355" url="https://af.wikipedia.org/wiki?curid=125355" title="Zwigodini">
Zwigodini

Zwigodini is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125356" url="https://af.wikipedia.org/wiki?curid=125356" title="Mataulu">
Mataulu

Mataulu is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125357" url="https://af.wikipedia.org/wiki?curid=125357" title="Masisi">
Masisi

Masisi is 'n landelike nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125358" url="https://af.wikipedia.org/wiki?curid=125358" title="Maseha">
Maseha

Maseha is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125359" url="https://af.wikipedia.org/wiki?curid=125359" title="Mapuloni">
Mapuloni

Mapuloni is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125360" url="https://af.wikipedia.org/wiki?curid=125360" title="Mutshikilini">
Mutshikilini

Mutshikilini is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125361" url="https://af.wikipedia.org/wiki?curid=125361" title="Matshena">
Matshena

Matshena is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125362" url="https://af.wikipedia.org/wiki?curid=125362" title="Mukovhabale">
Mukovhabale

Mukovhabale is 'n landelike nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125363" url="https://af.wikipedia.org/wiki?curid=125363" title="Muswodi">
Muswodi

Muswodi is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="125364" url="https://af.wikipedia.org/wiki?curid=125364" title="Quintillus">
Quintillus

Marcus Aurelius Claudius Quintillus Augustus (c. 220 – April 270) was vir 'n kort tyd in 270 n.C. die Romeinse Keiser gewees.

Quintillus was die jonger broer van Claudius II 'Gothicus' en word self in 270 keiser. Hy vergoddelik sy gestorwe broer en voeg sy naam, Claudius, by syne by. Daar is weinig bekend oor hoe lank hy regeer het (van enkele dae tot enkele maande, afhangend van die bron) en niks oor die oorsaak van sy dood nie (moord en selfmoord word soms genoem). Hy het dalk reeds na 17 dae selfmoord gepleeg toe generaal Aurelianus, wie die steun van die soldate van die Donau-gebied gehad het, na Italië gekom het. Aurelianus is in September deur die Senaat as keiser erken. Dit is wel bekend dat Quintillus in Aquileia gesterf het. Oor die lot van sy vrou en sy twee kinders is ook niks bekend nie.



</doc>
<doc id="125366" url="https://af.wikipedia.org/wiki?curid=125366" title="Jean-Louis Jeanmaire">
Jean-Louis Jeanmaire

Jean-Louis Jeanmaire (25 Maart 1910 in Biel/Bienne – 29 Januarie 1992) was 'n brigadier in die Switserse weermag wat hoogs geklassifiseerde, maar nogtans nie baie sensitiewe, Switserse militêre geheime aan die Sowjetunie verklap het. Hierdie aktiwiteit het van 1962 tot en met sy aftrede op 65 in 1975 aangegaan.

Jeanmaire is as 'n spioen gewerf deur Kolonel Vassily Denissenko, die Sowjetse lugmagattaché.

Hy het nooit geld aanvaar vir die inligting wat hy aan die Sowjetunie oorhandig het nie; sy motivering blyk eerder die gevolg te wees van sy verbitterheid daaroor dat hy nie die bevordering gekry het wat hy verwag het nie.

Hy is gevonnis tot 'n tronkstraf van agtien jaar, maar het weens goeie gedrag net twaalf jaar daarvan gedien. Na sy vrylating in 1988, het hy heftig probeer om sy onskuld te bewys, en andere het ook twyfel oor die omvang van sy skuld uitgespreek.

Jeanmaire is in 1992 in Bern oorlede.




</doc>
<doc id="125368" url="https://af.wikipedia.org/wiki?curid=125368" title="Hai">
Hai

Die Hai (Chinees: 海河, pinyin: "Hǎi Hé", letterlik: "meerrivier"), voorheen Peihe, Pei He, Peiho of Pei Ho (白河, "Bái Hé", "witrivier"), is 'n rivier in die Volksrepubliek China, wat die stede Beijing en Tianjin met die Golf van Bohai en die Geelsee verbind. Dié rivier ontstaan in Tianjin deur die saamvloei van die Suidelike Kanaal, die Ziya, die Daqing, die Yongding en die Noordelike Kanaal. Die suidelike en noordelike kanale behoort tot die Groot Kanaal. Die Noordelike Kanaal verbind Beijing met die Geelsee en die Suidelike Kanaal verbind die Hai met die Geelrivier en die Yangtze.


</doc>
<doc id="125369" url="https://af.wikipedia.org/wiki?curid=125369" title="Huai">
Huai

Die Huai (Chinees: 淮河, pinyin: "Huái Hé") is 'n rivier in die Volksrepubliek China tussen die Geelrivier in die noorde en die Yangtze in die suide. Dié rivier ontspring in die Tongbai-bergreeks in die Chinese provinsie Henan en vloei deur Xinyang. Aansluitend vloei die Huai in 'n oostelike rigting deur die provinsies Anhui en Jiangsu. Hier vloei dié rivier deur die stede Huainan en Bengbu en bereik die Hongzemeer, wat deur 'n kanaal met die Yangtze verbind word. Aansluitend vloei dié rivier, nou Feihuang genoem, deur die stede Huai'an en Suqian, waarna dit in die Geelsee uitmond.


</doc>
<doc id="125370" url="https://af.wikipedia.org/wiki?curid=125370" title="Granaat">
Granaat

Granaat kan na een van die volgende verwys:



</doc>
<doc id="125374" url="https://af.wikipedia.org/wiki?curid=125374" title="Marjorie Boulton">
Marjorie Boulton

Marjorie Boulton (7 Mei 1924 – 30 Augustus 2017) was 'n Britse skrywer en digter wat beide in Engels en Esperanto geskryf het.

Marjorie Boulton het Engelse letterkunde by 'n onderwyserkollege onderrig en was vir lank die prinsipaal van die vroue-normaalskool, Charlotte Mason College in Noordwes-Engeland, voordat sy haar tot voltydse navorsing en skryfwerk gewend het. Sy is 'n bekende skrywer in Esperanto. Boulton was in haar latere jare president van twee Esperanto-organisasies: Kat-amikaro en ODES.

Sy het haar doktorsgraad in 1976 te Oxford behaal met 'n proefskrif oor die Engelse romanskrywer en dramaturg Charles Reade.

Nadat sy Esperanto in 1949 aangeleer het, het sy reeds in 1951 haar eerste gedig “Marborda ŝtono” (Strandklip) geskryf. Sedert 1952 het sy 22 pryse en prysenswaardige vermeldings in die Universele Esperanto-Assosiasie (UEA) se Skonekunste Wedstryde vir gedigte, prosa en toneelstukke ontvang. Haar eerste digbundel het in 1955 verskyn, gevolg deur verdere digbundels, dramabundels en nie-fiksie boeke. Haar werke is na Engels, Hongaars, Italiaans, Kroaties, Japannees, Litaus, Pools, Portugees, Roemeens, Sloweens, Oekraïens en Viëtnamees vertaal. Die Esperanto PEN-Sentrum het haar verskeie maal as kandidaat vir die Nobelprys vir Letterkunde benoem. Haar gevorderde bloemlesing “Faktoj kaj fantazioj” (Feite en fantasieë) was in 1984 uitgegee en is een van die meesverkoopte boeke in UEA se boekediens.

Marjorie Boulton was 'n lid die "Akademio de Esperanto" vir 50 jaar vanaf 1967 tot met haar afsterwe in 2017. Sy was sedert 1985 'n erelid van UEA.

Outeur van "Zamenhof: Creator of Esperanto" — 'n biografie oor L. L. Zamenhof in 1960 uitgegee deur Routledge & Kegan Paul te Londen — sy het 'n wydgebruikte reeks van inleidende tekste oor letterkundige studies geskryf: "The Anatomy of Poetry" (1953), "The Anatomy of Prose" (1954), "The Anatomy of Drama" (1960), "The Anatomy of Language" (1968), "The Anatomy of the Novel" (1975) en "The Anatomy of Literary Studies" (1980). Haar eerste boek was: "Preliminaries: Poems" (1949). Later digbundels, sowel as versamelings van kortverhale, was in Esperanto, wat sy in 1949 aangeleer het. Sy het die volgende geskryf: "Saying What We Mean" (1959), "Words in Real Life" (1965) en "Reading in Real Life" (1971).




</doc>
<doc id="125375" url="https://af.wikipedia.org/wiki?curid=125375" title="Liao">
Liao

Die Liao (Vereenvoudigde Chinees: 淮辽河; Tradisionele Chinees: 遼河; pinyin: "Liáo Hé") is 'n rivier in die noordooste van die Volksrepubliek China (Mantsjoerye). Dié rivier ontstaan deur die saamvloei van die Xiliao He (西遼河 / 西辽河, "Xīliáo Hé", "Westelike Liaorivier") en die Dongliao He (東遼河 / 东辽河, "Dōngliáo Hé", "Oostelike Liaorivier") by Guyushu in die outonome gewes Binne-Mongolië. Aansluitend vloei die Liao in 'n suidelike en later in 'n suidwestelike rigting deur die provinsie Liaoning, wat ná dié rivier genoem is, wes van Shenyang en Anshan. Die Liao mond in 'n wye delta in die Geelsee uit. Die Liao-dinastie is na dié rivier genoem.


</doc>
<doc id="125378" url="https://af.wikipedia.org/wiki?curid=125378" title="Leinster Rugby">
Leinster Rugby

Leinster Rugby ( "Rugbaí Laighean") is een van die vier professionele rugbyspanne op die Ierse eiland. Hulle ding mee in die Guiness Pro14, Europese Rugbykampioenebeker, Europese Rugbyuitdaagbeker. Die span verteenwoordig die IRVU Leinster-tak, wat een van die vier hooftakke van die IRVU is, en is verantwoordelik vir rugby in die geografiese provinsie van Leinster. Leinster is die suksesvolste van die Ierse spanne.

Leinster se tuiswedstryde word op die RDS Arena en die Aviva-stadion, wanneer die RDS nie voldoende is nie, in Dublin gespeel en daar is plek vir onderskeidelik 18 500 en 51 700 toeskouers. Voordat die RDS Arena in 2005 Leinster se tuisveld geword het, was Donnybrookstadion die tuisveld. Die span speel hoofsaaklik in blou en die span se wapen bestaan uit ’n harp, na aanleiding van die vlag van Leinster, binne ’n rugbybal.

Leinster het, soos die ander Ierse spanne, in 1995 professioneel geword en neem sedert 2001 aan die Pro14 en sy verskeie voorgangers (naamlik Pro12, Magners-liga en Keltiese Liga) deel en hulle het daarvoor om die Ierse provinsiale kampioenskap meegeding. ”Leinster A” neem aan die Britse en Ierse Beker deel. Leinster het reeds vier keer die Pro14 gewen en was drie keer die Europese kampioene.

Die huidige wapen is in 2005 in gebruik geneem aangesien Leinster Rugby nie kopiereg op die worige wapen gehad het nie. Die nuwe gestileerde wapen is spesifiek vir Leinster Rugby ontwerp omdat dit die harp en ’n rugbybal insluit. Die Leinster Rugby-wapen is te sien op alle ampteliks klubhandelsware, insluitend replikatruie.

Die provinsie se huidige drag is blou met ’n wit harp en twaalf vlootblou lyne wat die twaalf distrikte van Leinster voorstel. Hul sekondêre drag is vir met ’n blou harp en twaalf blou lyne.

Die Leinstertrui bevat ook drie sterre bo die wapen om die drie Europese Beker-titels wat die provinsie tot op hede gewen het, voor te stel.

Leinster se huidige tuisveld is die RDS Arena. Die eerste wedstryde op die RDS Arena is gedurende die 2006-’07-Heinekenbekerseisoen hier gespeel. Teen die volgende seisoen is al die span se wedstryde daarheen verplaas. Sedert Leinster daar begin speel het, is die stadion herontwikkel. Die arena bied plek vir 18 500 toeskouers waarvan die meeste sitplekke is. Aangesien die RDS ’n perdespringarena bly, kan die noordelike en suidelike paviljoene verwyder word. ’n dak is gebou om die hoofpaviljoen oorkant die voorafbestaande Angleseapaviljoen te bedek. Die RDS sal tot 2027 Leinster se tuisveld wees na ’n ooreenkoms wat in 2007 onderteken is.

In Julie 2014 is ’n ontwerpskompetisie vir die ontwikkeling van die arena in ’n wêreldgehalte- 25 000-sitplek stadion, deur die RDS en Leinster Rugby aangekondig, met werk wat in April 2016 ’n aanvang sou neem. Die verkoop van die naamsregte was ’n sleutelkomponenet in die befondsing van die projek met aanvanklike voorgestelde begroting van €20 miljoen.

Vir groot wedstryde waarin die RDS Arena nie aan genoegsame sitplek kan voorsien nie, speel Leinster hul wedstryde op die Aviva-stadion wat sitplek vir 51 700 mense het. Dit is dikwels belngrike wedstryde in die Europese Beker of die Pro14 teen plaaslike teenstanders. Hulle het in 2010 hul eerste tuiswedstryd aldaar teen Munster gespeel met die stadion wat vir die eerste keer volgepak was. Leinster was tot in Desember 2012 onoorwonne op die Aviva-stadion toe hulle met 21-28 teen Clermont verloor het.

Leinster se tradisionele tuiste oor die jare was Donnybrookstadion in Dublin. Donnybrook bestaan uit ’n enkele onderdakstadion en drie oop terrasse. Om groeiende toeskouergetalle tegemoet te kom, het Leinster na die RDS Arena geskuif; die 6 000 sitplekke op Donnybrook het te min geraak. Om hierdie rede het Dublin ’n langtermynhuurooreenkoms met die Koninklike Dublingenootskap aangegaan om hul tuiswedstryde op die RDS Arena te speel. Donnybrook is egter intussen opgeknap met ’n herbou van die hoofpaviljoen in 2008 en bly ’n belangrike plek vir rugby in Dublin.

Leinster se span vir die 2017-’18-seisoen:



</doc>
<doc id="125384" url="https://af.wikipedia.org/wiki?curid=125384" title="Franse Gemeenskap van België">
Franse Gemeenskap van België

Die Franse Gemeenskap (Frans: "Communauté française", Nederlands: "Franse Gemeenschap", Duits: "Französische Gemeinschaft") is een van die drie gemeenskappe in die federale staatsstruktuur van België. Daar word soms ook na verwys as die Franse Gemeenskap van België (Frans: "Communauté française de Belgique"), veral in kontakte met die buiteland. Beide die raad en die regering van die Franse Gemeenskap is gesetel in die federale hoofstad, Brussel.



</doc>
<doc id="125386" url="https://af.wikipedia.org/wiki?curid=125386" title="Akida">
Akida

Akida was 'n titel van 'n tipe inheemse landelike amptenaar in Tanganjika. Ten tyde van die Zanzibar Sultanaat, het hulle opgetree as bevelvoerders van die militêre afdelings, en het hulle gesag van die sultan verkry. Gedurende die Duits-Oos-Afrika regering, het die Duitsers hierdie titel van die pre-koloniale Zanzibar-administrasie oorgeneem, en dit 'n groter gesag gegee. Onder Duitse regering, het akidas oor die sogenaamde "Akidate" regeer, en het daarmee 'n intermediêre vlak van regering tussen plaaslike goewerneurs en klein plattelandse hoofde (die sogenaamde "jumbe"). Die Akida het gefunksioneer as belastinggaarders, polisie, en laer regters. Hulle regterlike rol is ook erken deur die Britse koloniale administrasie wat na die Eerste Wêreldoorlog aan bewind gekom het.


</doc>
<doc id="125389" url="https://af.wikipedia.org/wiki?curid=125389" title="Voëlklip">
Voëlklip

Voëlklip is 'n woongebied van Hermanus in die provinsie Wes-Kaap, Suid-Afrika. Voëlklip lê aan die kus van die Overstrand Plaaslike Munisipaliteit, wat onder beheer van die Overberg-distriksmunisipaliteit val.



</doc>
<doc id="125393" url="https://af.wikipedia.org/wiki?curid=125393" title="More">
More

Die More was die Moslem-inwoners wat in die Middeleeue op die Iberiese Skiereiland (Spanje en Portugal), Sisilië, dele van Suid-Frankryk en Noord-Afrika gewoon het. In Europa word die woord dikwels gebruik om na mense wie se voorvaders van Noord-Afrika was te verwys.

Die More kom oorspronklik van Noord-Afrika en was aanvanklik hoofsaaklik van Berberse afkoms. Hulle het oor die jare na die gebiede wat vandag as Spanje en Portugal bekend is gestroom en 'n groot invloed op die lande se kultuur gehad.

In die jaar 711 het die More Spanje onder leiding van Tariq ibn Zijad binnegeval. In die dekades daarna het hulle die hele Spanje en die suidelike dele van Portugal verower. Die More het die gebied Al-Andalus (ook bekend as Moslem-Spanje of Islamitiese Iberië) genoem. Dit beteken land van die Vandale. Vanaf ongeveer 800 het die Reconquista begin, waartydens die More teruggedruk is. Die gebeure word jaarlikse in Spanje herdenk. Optogte word gehou om die Christene se oorwinning oor die More te vier.


</doc>
<doc id="125394" url="https://af.wikipedia.org/wiki?curid=125394" title="Zwelihle">
Zwelihle

Zwelihle is 'n swart woonbuurt langs Hermanus in die Overberg-distriksmunisipaliteit in die Wes-Kaapprovinsie van Suid-Afrika.



</doc>
<doc id="125395" url="https://af.wikipedia.org/wiki?curid=125395" title="Edinburgh Rugby">
Edinburgh Rugby

Edinburgh Rugby, voorheen Edinburgh Reivers en Edinburgh Gunners, is een van die twee professionele rugbyspanne van Skotland. Hulle ding mee in die Guiness Pro14 en die Europese Rugbykampioenebeker.

Die oorspronklike Endinburgh Distrikklub het in 1872 hul eerste interdistrikwedstryd teen Glasgow Distrik gespeel en die wedstryd met 3-0 gewen.

Die amateurdistrik is met die koms van professionele rugby omskep in Edinburgh Rugby en het in 1996 om die Heinekenbeker begin meeding. Hul beste seisoen tot dusver was in 2011-’12 toe hulle die halfeindrondte gehaal het en naelskraap met 22-19 teen Ulster verloor het. Die die klub se kwarteindstryd teen Toulouse het vir die klub ’n rekordskare van 38 000 op Murrayfield besorg. In 2003-’04 het Edinburgh die eerste Skotse span geword om ’n kwarteindstryd te haal.

In 2014-’15 het Edinburgh die eerste Skotse klub geword om een van Europa se belangrikste eindstryde te haal toe hulle in die Europese Rugbyuitdaagbeker op Twickenham Stoop teen Gloucester Rugby te staan gekom het.

Edinburgh se span vir die 2017-’18-seisoen:



</doc>
<doc id="125396" url="https://af.wikipedia.org/wiki?curid=125396" title="Mount Pleasant">
Mount Pleasant

Mount Pleasant is 'n Kleurlingbuurt van Hermanus in die Overberg-distriksmunisipaliteit in die Wes-Kaapprovinsie van Suid-Afrika. Dit is net suid van die R43-pad geleë.



</doc>
<doc id="125398" url="https://af.wikipedia.org/wiki?curid=125398" title="Dättlikon">
Dättlikon

Dättlikon is 'n dorpie in die distrik Winterthur van die Switserse kanton Zürich.


</doc>
<doc id="125400" url="https://af.wikipedia.org/wiki?curid=125400" title="Laerskool Lochnerhof">
Laerskool Lochnerhof

Laerskool Lochnerhof is 'n Afrikaanse laerskool in die Lochnerhof-wyk van Strand in die Wes-Kaap, Suid-Afrika. Dit is in 1956 as gevolg van 'n tekort aan kapasiteit by Laerskool Hendrik Louw gestig. Die eerste hoof was Karl Kielblock.

Die naam "Lochnerhof" verwys na die Lochnerhof-wyk waarin die skool geleë is. Die wyk kry op sy beurt sy naam van die historiese Landgoed Lochnerhof.

Die oorspronklike gebou was die Metodiste-kerkskool. Die gronde is in 1955 deur die Departement van Onderwys aangekoop en die nuwe skool het op 17 Julie 1956 met 'n leerdertal van 243 en 'n personeeltal van 7, onder leiding van Karl Kielblock, van die Laerskool Hendrik Louw afgestig. Die skool is op 20 Julie 1956 deur Dr. G. J. Joubert, Inspekteur van Onderwys, amptelik geopen. Karl Kielblock het as hoof waargeneem tot en met 5 Desember 1956.


</doc>
<doc id="125401" url="https://af.wikipedia.org/wiki?curid=125401" title="Brandstofstorting">
Brandstofstorting

Brandstofstorting (of brandstofuitskot) is 'n proses wat aangewend word om 'n vliegtuig se totale massa te verminder voor landing. Dit word in sekere noodsituasies uitgevoer, bv. tydens 'n terugkeer na die vertreklughawe kort na opstyging, of indien die vliegtuig kort van sy beplande bestemming sal land ('n noodlanding).

'n Vliegtuig het twee belangrike massagrense: die maksimum opstygmassa en die maksimum strukturele landingsmassa, met die maksimum strukturele landingsmassa byna altyd die kleiner van die twee. Dit laat 'n vliegtuig toe om tydens 'n normale roetinevlug met 'n hoër massa op te styg, brandstof te verbruik op die roete, en dan teen 'n laer massa te land.

Dit is die abnormale, nie-roetine vlug waar die landingsmassa 'n probleem kan wees. As 'n vlug opstyg teen die maksimum opstygmassa en daar ontstaan dan 'n situasie waar dit moet terugdraai na die vertreklughawe (as gevolg van sekere meganiese probleme, of bv. 'n passasier met 'n mediese probleem), sal daar nie tyd wees om die groot hoeveelheid brandstof wat ingeneem is vir die oorspronklike bestemming te verbrand nie, en die vliegtuig sal waarskynlik die maksimum landingsmassa om te land oorskry. 

As 'n vliegtuig land op meer as die maksimum toelaatbare massa, mag dit strukturele skade ly, of selfs uitmekaar breek tydens die landing. Op die heel minste, sal 'n oorgewiglanding 'n deeglike inspeksie noodsaak van die vliegtuigromp, sy landingswiele en ander gestresde stelsels, om enige skade uit te sluit.

Brandstofstortingbedrywighede word gekoördineer met die lugverkeerbeheer, en voorsorgmaatreëls word getref om ander vliegtuie uit sulke gebiede te hou. Brandstofstorting word gewoonlik op 'n hoë genoeg hoogte gedoen, waar die brandstof sal ontbind voor dit die grond sou bereik. Brandstof verlaat die vliegtuig deur middel van 'n spesifieke punt op elke vlerk, gewoonlik nader aan die tippe en verder weg van die enjins, en verskyn aanvanklik eerder as 'n vloeistof, en nie soseer as 'n damp nie.

Dit is moeilik om 'n spesifieke stortingstempo aan te dui, selfs vir spesifieke tipes vliegtuie, aangesien die gestorte brandstof nie gepomp word nie, maar deur swaartekrag gevoer word. Dit is ook verkieslik om onafhanklik van elektriese stelsels, wat dalk nie beskikbaar mag wees in 'n brandstofstortsituasie nie, te kan opereer. 

As 'n duimreël vir die Boeing 747, bereken sy vlieëniers dat hulle een tot twee ton brandstof per minuut kan stort. In 2009 het 'n Airbus A340-300 wat moes omdraai na sy vertreklughawe kort na opstyging, 53 ton se brandstof in slegs 11 minute gestort.


</doc>
<doc id="125405" url="https://af.wikipedia.org/wiki?curid=125405" title="Notofagien">
Notofagien

Nothofagin is 'n dihidrochalkoon. Dit is 'n C-gekoppelde Phloretien glukosied wat in rooibos ("Aspalathus linearis")
en "Nothofagus fusca" (die Nieu-Seeland rooi beuken) gevind word. Dit is 'n fenoliese antioksidant.


</doc>
<doc id="125407" url="https://af.wikipedia.org/wiki?curid=125407" title="D'Artagnan">
D'Artagnan

D’Artagnan is een van die hoofkarakters in die roman ""Die drie musketiers"" deur Alexandre Dumas. In die storie is hy ’n vriend van die drie musketiers en beleef hy talle avonture saam met hulle.

Die karakter is gebaseer op die lewe van Charles de Batz de Castelmore, graaf van Artagnan (Frans: "comte d'Artagnan"), een van die 'eerste musketiers' in die leër van die Franse koning Lodewyk XIV. Hy word in Alexandre Dumas se boeke geromaniseer, en het so onder die naam d'Artagnan bekend geword.

Charles de Batz is in ongeveer 1611 in Lupiac in die Koninkryk van Frankryk gebore. Hy was die seun van Bertrand de Batz-Castelmore en Françoise de Montesquiou, 'n dogter van die heer van Artagnan. Toe Charles se broer oorlede is, het hy die titel Graaf van Artagnan ("Comte d'Artagnan") geërf.

Sy pa was in diens van koning Hendrik IV van Frankryk, maar is in 'n aanslag teen die koning oorlede. D'Artagnan wou soos sy pa die koning dien, in die eenheid wat sedert 1622 "die Musketiers" geheet het. Toe hy omstreeks 1640 vir diens aanmeld, word hy eers geweier, omdat hy geen militêre agtergrond gehad het nie. Deur die ingryping van die graaf van Troisville, kaptein van die Musketiers, en 'n goeie vriend van sy pa, is hy in die koninklike elitekorps aangestel.

In 1644 word hy deur die toedoen van kardinaal Mazarin 'n musketier. In 1646 word die musketiers egter deur Mazarin ontbind, maar d'Artagnan kry andere opdragte. In die jare na die eerste opstand ("La Fronde"; 1648–1649) was hy onder andere 'n informant vir die kardinaal. Die jong koning Lodewyk XIV het hom ook vertrou om belangrike opdragte met diskresie uit te voer.

Tydens die tweede opstand vlug Mazarin na Brühl. D'Artagnan volg hom en sy trou word beloon. In 1652 word d'Artagnan luitenant by die Gardes-Françaises en in 1655 word hy tot kaptein bevorder. In 1657 word die korps van die musketiers weer ingestel, met 150 manskappe. D'Artagnan word onder-luitenant en voer die kommando aan. Met die dood van die kardinaal in 1661 is sy regiment musketiers by die koning s'n gevoeg.

In 1659 trou d'Artagnan in Vincennes met barones Charlotte de Chanlecy (1624–1683), die ryk weduwee van kaptein Léonard de Damas, wat tydens die beleg van Arras omgekom het. Die egpaar het twee seuns gehad. D'Artagnan was egter 'n wispelturige eggenoot en Charlotte, wat die Paryse lewe nie kon verdra nie, keer na haar baronie in Sainte-Croix in Bresse terug.

Lodewyk XIV sou op 9 Junie 1660 in die Baskiese kusdorp Saint-Jean-de-Luz met die Spaanse prinses Maria Theresia in die huwelik tree. Die koning maak van die geleentheid gebruik om die suidelike streke van sy ryk te besoek. Hy word tydens hierdie lang reis deur d'Artagnan en sy musketiers vergesel. Tydens die stop in Vic-Fezensac besoek d'Artagnan sy ouers se kasteel, die "Chateau de Castelmore", in Lupiac.

D'Artagnan word in 1661 met die arrestasie van Nicolas Fouquet, die Frans minister van Finansies, belas. Fouquet het onder Mazarin 'n enorme fortuin en 'n magsbasis opgebou, en die koning het besluit om hom van sy posisie te verwyder. Hy gee d'Artagnan die delikate opdrag om Fouquet in Nantes in hegtenis te neem en hom oor die daaropvolgende jare na sy verskillende gevangenisse te vergesel. Hy sou die musketier van die kasteel van Angers na die kasteel van Vincennes, die Bastille en ten slotte na Pinerolo neem. Hy sorg telkens persoonlik dat die hooggeplaaste gevangene niks kortkom nie.

Sy volgende taak was die goewerneurskap oor die stad Rysel, wat in 1667 tydens die Devolusieoorlog verower is. Hy was egter nie 'n gewilde goewerneur nie en het self na die slagveld terug verlang. Hy kry sy kans met die Frans-Nederlandse Oorlog, toe Lodewyk XIV oorlog teen die Republiek van die Sewe Verenigde Nederlande verklaar het.

In 1673 lei die 62-jarige d'Artagnan die beleering van Maastricht. Toe die Franse musketiers die stad bestorm is hy op 25 Junie 1673 met 'n musketkoeël deur die keel geskiet. 'n Standbeeld van hom is op die plek opgerig, maar dit is nie bekend waar hy begrawe is nie.


</doc>
<doc id="125410" url="https://af.wikipedia.org/wiki?curid=125410" title="Tsimeng">
Tsimeng

Tsimeng is 'n nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125411" url="https://af.wikipedia.org/wiki?curid=125411" title="Bogalatladi">
Bogalatladi

Bogalatladi is 'n nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125413" url="https://af.wikipedia.org/wiki?curid=125413" title="GaRadingwana">
GaRadingwana

GaRadingwana is 'n nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125417" url="https://af.wikipedia.org/wiki?curid=125417" title="Mashung">
Mashung

Mashung is 'n nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125418" url="https://af.wikipedia.org/wiki?curid=125418" title="GaSelepe">
GaSelepe

GaSelepe is 'n nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.

Die naam GaSelepe is afkomstig van , die Noord-Sotho-woord vir byl, dus "Plek van die byl".


</doc>
<doc id="125424" url="https://af.wikipedia.org/wiki?curid=125424" title="Despacito">
Despacito

"Despacito" (; Engelse titel: "Slowly") is 'n enkelspeler van Fonsi met die Puerto Ricaanse kletsrymer Daddy Yankee.


</doc>
<doc id="125428" url="https://af.wikipedia.org/wiki?curid=125428" title="Mogodumo">
Mogodumo

Mogodumo is 'n medium-groot nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125432" url="https://af.wikipedia.org/wiki?curid=125432" title="Moshate, Fetakgomo">
Moshate, Fetakgomo

Moshate B is 'n nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125433" url="https://af.wikipedia.org/wiki?curid=125433" title="Shaky Shaky">
Shaky Shaky


</doc>
<doc id="125434" url="https://af.wikipedia.org/wiki?curid=125434" title="Mphanama">
Mphanama

Mphanama is 'n mediumgroot nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125435" url="https://af.wikipedia.org/wiki?curid=125435" title="Pirate Party">
Pirate Party

Pirate Party (letterlik "seerowerparty") is 'n benaming wat deur politieke partye in verskillende lande gebruik word. Hierdie partye ondersteun die burgerlike regte, direkte demokrasie en deelname in die regering, die hervorming van kopiereg en patentereg, vrye uitruil van kennis (oop-inhoud), privaatheid van informasie, deursigtigheid, vryheid van inligting, vryheid van spraak, anti-korrupsie en Internet neutraliteit.

Die eerste Pirate Party wat gestig is was die Piratpartiet van Swede: hulle webwerf is op 1 januarie 2006 deur Rickard Falkvinge geskep. Falkvinge was geïnspireer om die party te stig omdat hy besef het dat die Sweedse politici oor die algemeen traag was om gehoor te gee aan die debat oor die hervorming van die wet op kopiereg in 2005.

Die Pirate Party van die VSA is op 6 junie 2006 deur die Universiteit van Georgia nagraadse student Brent Allison gestig om te betoog vir die beëindiging van die Digital Millennium Copyright Act, die vermindering van die lengte van die kopiereg van 95 jaar na publikasie of 70 jaar na die skrywer se dood tot 14 jaar, en die verstryking van patente wat nie binne vier jaar to noemenswaardige vooruitgang lei nie, in plaas van 20 jaar. Allison het egter drie dae na die stigting van die party as leier bedank.

Die Pirate Party van Oostenryk (Piratenpartei Österreichs) is in Julie 2006 in die aanloop tot die 2006 verkiesing deur Florian Hufsky en Jürgen "Juxi" Leitner gestig.

Die 2009 Europese Parlementsverkiesing het tussen 4 en 7 Junie 2009 plaasgevind, en verskeie Pirate Partye het kandidate voorgestel. Die meeste sukses was in Swede, waar die Pirate Party 7.1% van die stemme gewen het, wat daartgoe gelei het dat Christian Engström verkies is as die eerste Pirate Party Lid van die Europese Parlement. Na aanleiding van die bekendstelling van die Verdrag van Lissabon, het die Pirate Party van Swede nog 'n parlementslid in 2011 gekry, nl. Amelia Andersdotter.

Op 30 julie 2009 is die Pirate Party van die Verenigde Koninkryk geregistreer. Sy eerste Leier was Andrew Robinson, en sy Tesourier was Eric Priezkalns.

In April 2010 is 'n internasionale organisasie in België geskep om samewerking en eenheid tussen Pirate Partye te bevorder, naamlik Pirate Parties International.

In die 2011 Berlyn staatsverkiesing tot die Abgeordnetenhaus van Berlyn het die Pirate Party van Berlyn ('n afdeling van die Duitse Pirate Party) 8.9% van die stemme gekry, en dus 15 setels.

In die 2013 parlementêre verkiesing in Ysland, het die Yslandse Pirate Party 5.1% van die stemme gewen, en daardeur drie setels in die parlement gekry. Dit was Birgitta Jónsdóttir vir die Suidwes-Kiesafdeling, Helgi Hrafn Gunnarsson vir Reykjavik Kiesafdeling Noord, en Jón Þór Ólafsson vir Reykjavik Suid-Kiesafdeling. Birgitta was voorheen 'n LP vir die Burgerbeweging (van 2009 tot 2013). In 2015 was dit die grootste politieke party in Ysland, met 23.9% van die stemme.

Die 2014 Europese Parlement verkiesing het tussen 22 en 24 Mei plaasgevind. Julia Reda was bo aan die lys vir die Duitse Pirate Party, en is tot die parlement verkies toe die party 'n stempersentasie van 1.45% bereik het. Ander noemenswaardige resultate sluit in die Tsjeggiese Pirate Party, wat 4.78% van die stemme gekry het, wat beteken dat hulle net nog 0.22% nodig gehad het om 'n setel te kry, die Seerower Party van Luxemburg, wat 4.23% van die stemme gekry het, en die Pirate Party van Swede, wat ontvang 2.19% van die stemme gekry het, maar daardeur beide hulle setels verloor het.

Julia Reda het voorheen gewerk as 'n assistent in die kantoor van die voormalige Pirate Party parlementslid Amelia Andersdotter. Op 11 Junie 2014, is Reda verkies tot Visepresident van die Groen Party / EFA groepering in die Europese Parlement. Reda het as kopiereg hervormingsrapporteur gewerk.

Die Yslandse Pirate Party was die leiding van die nasionale meningspeilings in Maart 2015, met 23.9%. In die hele geskiedenis van Ysland as'n onafhanklike land, hierdie was die eerste keer dat'n politieke party anders as die Onafhanklikheid Partytjie poenskop as die grootste party. Die Onafhanklikheidsparty het 'n stempersentasie van 23.4% behaal, slegs 0.5% agter die Pirate Party, wat daareru 16 setels in die Althing sou kry.

In April 2016, in die nasleep van die Panama Vraestelle skandaal, het die Yslandse Pirate Party tot soveel as 43% in meningspeilings gekry, en die Onafhanklikheidsparty 21.6%, maar die Pirate Party het uiteindelik slegs 15% van die stemme in die 29 oktober 2016 parlementêre verkiesing gekry.

In April 2017, het 'n groep van studente by die Universiteit van Kalifornië, Berkeley 'n Pirate Party gevorm om deel te neem in die "Associated Students of the University of California" senaatsverkiesings, en het die enigste derde-party setel gekry.

Terwyl die partye wissel wat spesifieke beleid aangaan, is daar sekere algemene temas in die Pirate beweging:

Sommige veldtogte het eise ingesluit vir die hervorming van die kopiereg en patentereg. In 2010, het Sweedse parlementslid Christian Engström 'n beroep gedoen aan die ondersteuners van die wysigings aan die Data Retention Directive om hulle handtekeninge te onttrek, met verwysing na 'n misleidende veldtog.

Pirate Parties International (PPI) is die oorkoepelende organisasie van die nasionale Pirate Partye. Sedert 2006, het die organisasie as 'n los unie van die nasionale partye bestaan. Sedert Oktober 2009, het PPI die status van'n nie-regeringsorganisasie ("Feitelijke vereniging") wat gebaseer is in België. Die organisasie is amptelik gestig op 'n konferensie van 16 tot 18 April 2010 in Brussel, waar die organisasie se wette aangeneem is deur die 22 nasionale partye wat by die geleentheid verteenwoordig is.

Die Europese Pirate Party (PPEU) is'n Europese politieke party wat in Maart 2014 gestig is, en wat bestaan uit verskeie pirate partye binne die Europese lande.

Pirates Without Borders (Pirates sonder grense) is 'n internasionale vereniging van pirates. In teenstelling met PPI (wat slegs partye as stemgeregtigde lede en organisasies as waarnemende lede), aanvaar Pirates Without Borders ook individue as lede. PWB sien hulself as'n basis vir internasionale projekte. Deur middel van internasionale samewerking, streef hulle daarna die impak van multinasionale handelsooreenkomste te ontbloot, en om vryheid en demokrasie te bevorder. PWB het sy oorsprong gevind in 'n onafhanklike komitee vir die koördinering van die Pirate partye in die duits-sprekende lande, bekend as DACHLuke (DACHL = Duitsland-Oostenryk-Switserland-Luxemburg).

Sedert die PPI Konferensie 2011, is PWB as waarnemende lid van PPI aanvaar. Die voorheen onafhanklike projek "pirate streaming" is sedert 3 Mei 2011 deel van PWB.

Die Franssprekende Pirate Partye word onder Parti Pirate Francophone georganiseer. Huidige lede is die Pirate Partye in België, Côte d'ivoire, Frankryk, Kanada en Switserland.

Verteenwoordigers van die Pirate Party beweging wat verkies is tot 'n nasionale of supranasionale wetgewer.

Pirate partye is reeds in meer as 40 lande gestig, geïnspireer deur die sweedse inisiatief.



</doc>
<doc id="125436" url="https://af.wikipedia.org/wiki?curid=125436" title="Sefeteng B">
Sefeteng B

Sefeteng B is 'n landelike nedersetting in die Fetakgomo Tubatse Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125437" url="https://af.wikipedia.org/wiki?curid=125437" title="Flaka">
Flaka

Flaka is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125438" url="https://af.wikipedia.org/wiki?curid=125438" title="Diplaseng">
Diplaseng

Diplaseng is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.

Die naam is Noord-Sotho vir "by/op die plaas".


</doc>
<doc id="125439" url="https://af.wikipedia.org/wiki?curid=125439" title="Diphagane">
Diphagane

Diphagane is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125440" url="https://af.wikipedia.org/wiki?curid=125440" title="Dihlabeng">
Dihlabeng

Dihlabeng is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125441" url="https://af.wikipedia.org/wiki?curid=125441" title="Center, Makhuduthamaga">
Center, Makhuduthamaga

Center is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125444" url="https://af.wikipedia.org/wiki?curid=125444" title="Basil D'Oliveira">
Basil D'Oliveira

Basil D'Oliveira (1931–2011) was ’n veelsydige bruin Suid-Afrikaanse krieketspeler. Hy het van 1966 tot 1972 in 44 toetse vir Engeland gespeel, maar weens die apartheidsbeleid nooit vir sy eie land nie. As regshandige kolwer het hy teen ’n gemiddeld van 40,06 lopies per kolfbeurt 2 484 toetslopies aangeteken. As mediumsnel-regsbouler het hy 47 toetspaaltjies ingeoes. In sy eersterangse loopbaan van 1964 tot 1980 het hy altesame 19 493 lopies aangeteken en 551 paaltjies geneem. Sy insluiting in ’n Engelse toerspan na Suid-Afrika het in 1976 tot die afgelasting van dié toer, ná heftige beswaar teen sy insluiting deur die destydse Suid-Afrikaanse eerste minister, John Vorster, gelei.

Basil Lewis D'Oliveira is op 4 Oktober 1931 op Seinheuwel in Kaapstad in die destydse Unie van Suid-Afrika gebore. As jong seun het hy in die bome buite die Nuweland-krieketveld geklim om na die wedstryde te kyk. Hy was later die kaptein van Suid-Afrika se nie-blanke krieketspan, en het ook vir Suid-Afrika se nie-blanke nasionale sokkerspan uitgedraf.

Hy emigreer in 1960 na Engeland en sluit in 1964 by die Worcestershire-krieketklub aan. In 1966 is hy vir die Engelse nasionale krieketspan gekies. In 1968 besef Suid-Afrikaanse krieketbeamptes dat sy insluiting in die Engelse span tot die kansellasie van die toer, en die moontlike uitsluiting van Suid-Afrika uit toetskrieket, sou lei. As gevolg van druk en om krieketbande met Suid-Afrika oop te hou, is aanvanklik besluit om hom nie te kies nie. As gevolg van Tom Cartwright se besering is D'Oliveira uiteindelik tog by die span ingesluit. John Vorster het dit egter reeds duidelik gemaak dat D'Oliveira se insluiting nie aanvaarbaar was nie. Ondanks talle onderhandelinge is die toer uiteindelik gekanselleer. Die D'Oliveira-saak het wyd publisiteit geniet en bygedra om internasionale opinie teen die apartheidsregime te draai.

D'Oliveira het later in sy lewe aan Parkinson se siekte gelei. Hy is op 19 November 2011 (op 80 jarige ouderdom) in Engeland oorlede.



</doc>
<doc id="125445" url="https://af.wikipedia.org/wiki?curid=125445" title="Heinkel He 162">
Heinkel He 162

Die Heinkel He 162 was 'n enkelsitplek, straalmotorige, vegvliegtuig van die "Luftwaffe" wat tydens die laaste jaar van die Tweede Wêreldoorlog ontwikkel is en amptelik nie enige vyandige vliegtuie afgeskiet het nie. Hierdie vliegtuig is 'n bewys van hoe desperaat Duitsland was teen die einde van die Tweede Wêreldoorlog. Dit vliegtuig was goedkoop, klein en maklik om te vervaardig en ontwerp as 'n teenvoeter vir die Geallieerdes se daaglikse bomwerper aanvalle. Die Duitse Ministerie het 'n versoek gerig vir die vliegtuig op 8 September 1944 en die program se naam was die "Salamander" - nie die vliegtuig nie. Dit het reeds op 6 Desember 1944 sy nooiensvaart voltooi. Die totale tyd van die begin van die ontwerp tot by die nooiensvlug was net oor die drie maande. Die raamwerk van die romp was van 'n ligte allooi gemaak terwyl die neus van laaghout en die vlerke ook van hout gemaak is. Die voorste rant van die vlerk het 'n metaal bedekking op gehad. Die kajuit was modern met 'n uitskietstoel en dit het boontoe gevou om oop te maak. 

Die motor was bo-op die vliegtuig monteer om ontwerptyd en konstruksietyd te spaar. Die vliegtuig was ontwerp om die motor, luginlaat en gas uitlaat. Die motor was aan die vliegtuig geheg met drie boute en sy posisie het nie enige aerodinamiese nagevolge gehad nie. Dit het wel die vliegtuig se stabiliteit beinvloed en dit was moeilik om die vliegtuig te vlieg. Daar was 'n tweeslag-enjin aanboord om die straalmotor aan die gang te kry.

Gedurende die eerste vlieg in Desember 1944 het die landingswiele se deksels gefaal en afgebreek. Die deksels was gemaak van laaghout asook die vlerke en stertvinne. Duitsland het op daardie stadium ernstige grondstof tekorte ondervind. 'n Ondersoek het aangetoon dat die gom wat gebruik word om die laaghout aan mekaar te hou ook die hout wegvreet. Terwyl daar gesoek was na n ander gom het toesvlugte met die prototipe voortgegaan en op 10 Desember 1944 het dit neergestort nadat die vlerk in 'n vlug meegegee het.

Die vliegtuie is gebou deur 'n netwerk van subkontrakteurs, insluitend timmermanne en meubelmakers. Daar was verwag om sowat 4,000 eenhede per maand te bou. Teen Februarie 1945 was 100 reeds gebou maar vlieënier opleiding het agterweë gebly. Hitler Jeuglede was opgelei in sweeftuie as beginpunt as vlieëniers vir die Heinkel He 162.

Die vliegtuig het in Januarie 1945 sy operasionele toetsing voltooi. In Februarie 1945 was die 1/JG1 eenheid die eerste om met die vliegtuig toegerus te word; hulle moes hulle Messerschmitt Bf 109 afgee en party het dit teësinnig gedoen. Daar was een Groep ("Gruppe") van drie Eskaders was gevorm in Mei 1945 te Leck in Sleeswyk-Holstein maar die lughawe was oorgeneem deur Britse troepe vier dae later. Brandstof tekorte en algehele chaos teen die einde van die oorlog het tot gevolg gehad dat die vliegtuig nooit sy 20mm kanonne in enige geveg afgevuur het nie.

Tweehonderd van die vliegtuig was voltooi en 800 in produksie in ondergrondse fabrieke toe hulle beset word. Na die oorlog was elf van die "He 162" na Engeland verskeep vir toetsing deur die Britse Lugmag.




</doc>
<doc id="125456" url="https://af.wikipedia.org/wiki?curid=125456" title="Onderwaterduik">
Onderwaterduik

Onderwaterduik, of kortweg duik, is die praktyk om onder die water se oppervlak te daal, hetsy vir plesier of om werk te verrig. Onderdompeling in water en die blootstelling aan hoë omgewingsdruk het fisiologiese effekte wat perke aan die moontlike duikdiepte en tydsduur stel. Die mens is nie fisiologies en anatomies goed aangepas by duikomstandighede nie, en verskeie soorte toerusting is ontwikkel om die diepte en tydsduur te vergroot, en daarmee verskeie tipes onderwaterwerk moontlik te maak.

Met omgewingsdrukduik word die duiker direk aan die druk van die omliggende water blootgestel. Die omgewingsdrukduiker kan sy asem ophou, of asemhalingsapparaat vir skubaduik gebruik, of atmosferiese lug onder druk kan deur buise vanaf die oppervlak verskaf word. Die gebruik van versadigingsduiktegnieke verminder die risiko van dekompressiesiekte (DKS) na lang diep duike. In teenstelling teenoor omgewingsdrukduik, kan atmosferiese duikpakke gebruik word om die duiker teen hoë omgewingsdruk te isoleer. Bemande duikbote kan die bereikbare diepte vergroot, en afstandbeheerde of robotiese masjiene kan die risiko vir die mens verminder.

Die duiker word aan 'n wye verskeidenheid omgewingsgevare blootgestel, en alhoewel toepaslike duikvaardighede, opleiding, toerusting en asemgasse gebruik word om die risiko's te beheer, bly dit 'n gevaarlike aktiwiteit. Die graad van risiko varieer op grond van die modus, diepte en doel van die duiktog. 

Duikaktiwiteite word beperk tot 'n maksimumdiepte van ongeveer 40 m vir ontspanningskubaduik, 530 m vir kommersiële versadigingsduik, en 610 m indien 'n atmosferiese duikpak gebruik word. Duik word ook beperk tot toestande wat nie oormatig gevaarlik is, al kan die vlak van aanvaarbare risiko wissel.

Ontspanningsduik (soms ook sportduik genoem) is 'n gewilde ontspanningsaktiwiteit. Tegniese duik is 'n vorm van sportduik, veral onder uitdagende toestande. Professionele duik, soos kommersiële duik (bv. skeepsherstel- en olieboor-instandhoudingswerk), duik vir navorsingsdoeleindes (insluitende natuurfotografie), of vir finansiële gewin (bv. diamantmyn), betrek onderwaterwerk. Openbare veiligheidsduik is die onderwaterwerk wat gedoen word deur wetstoepassers, die brandweer, en onderwater soek-en-herstel duikspanne. Weermagsduik sluit aanvalsduik, myn (bom)-opruimingsduik en skeepsherstelwerk in.

"Diepseeduik" is onderwaterduik, gewoonlik met die gebruik van oppervlakverskafte asemtoerusting, en verwys dikwels na die gebruik van die standaardduikpak met die tradisionele koperhelm. "Harde-hoed" duik is enige vorm van duik met 'n helm, insluitend die standaard koperhelm, en ander vorme van vryvloei en liggewig vraaghelms.

Die geskiedenis van asemhou-duik dateer terug na die klassieke tye, en daar bestaan bewyse van prehistoriese jag en versameling van seekos deur onderwaterswemmers. Tegniese vooruitgang in die voorsiening van asemgas aan 'n duiker teen omgewingsdruk is relatief onlangs, en self-ondersteunde asemstelsels is teen 'n versnelde koers na die Tweede Wêreldoorlog ontwikkel.

Onderdompeling in water en blootstelling aan koue water en hoë druk het fisiologiese effekte op die duiker wat die moontlike diepte en duur van omgewingsdrukduik beperk. Uithouvermoë vir asemhou is 'n ernstige beperking, en asemhaling teen 'n hoë omgewingsdruk voeg verdere komplikasies by, beide direk en indirek. Tegnologiese oplossings is ontwikkel wat die diepte en duur van menslike omgewingsdrukduik kan vergroot, en toelaat dat nuttige onderwaterwerk gedoen kan word.

Onderdompeling van die menslike liggaam in water beïnvloed die bloedsirkulasie, urienstelsel, vloeistofbalans, en asemhaling, deurdat die eksterne hidrostatiese druk van die water weerstand bied teen die interne hidrostatiese druk van die bloed. Dit veroorsaak 'n bloedverskuiwing vanaf die weefsels buite die bloedvate van die ledemate terug na die borsholte, en vloeistofverliese bekend as onderdompelingdiurese vergoed vir die bloedverskuiwing in gehidreerde persone gou na onderdompeling. Hidrostatiese druk op die liggaam gedurende kop-bo-water onderdompeling veroorsaak negatiewedruk-asemhaling wat bydra tot die bloedverskuiwing.

Die bloedverskuiwing veroorsaak 'n toename in die respiratoriese en kardiale werklading. Slagvolume word nie grootliks beïnvloed deur onderdompeling of variasie in die omgewingsdruk nie, maar stadiger hartklop verminder die algehele kardiale uitset, veral as gevolg van die duikrefleks in asem-hou duik. Longvolume neem af in die regop posisie, as gevolg van kraniale verplasing van die buik deur die hidrostatiese druk, en weerstand teen die lugvloei in die lugweë word verhoog as gevolg van die afname in die longvolume. Daar is blykbaar 'n verband tussen pulmonale edeem en verhoogde pulmonale bloedvloei en bloeddruk, wat kapillêre stuwing veroorsaak. Dit kan tydens hoë-intensiteit oefening in die duiker voorkom terwyl hy gedompel of onder die water verkeer.

Koue-skokreaksie is die fisiologiese reaksie van organismes na blootstelling aan skielike koue, veral koue water, en is 'n algemene oorsaak van dood deur onderdompeling in baie koue water, soos deur te val deur 'n dun laag ys. Die skielike skok van die koue kan onwillekeurige inaseming veroorsaak, wat in die water tot verdrinking kan lei. Die koue water kan ook 'n hartaanval veroorsaak te danke aan vasokonstriksie; die hart moet harder werk om die dieselfde volume bloed deur die liggaam te pomp, en vir mense met 'n hartsiekte kan hierdie bykomende werklas veroorsaak dat die hart staak. 'n Persoon wat die eerste minuut na die val in ysige water oorleef, kan vir ten minste nog dertig minute oorleef, as hul nie verdrink nie. Die vermoë om nuttige werk te verrig of kop-bo-water te bly daal aansienlik na tien minute aangesien die verkoelde spiere krag en koördinasie verloor.
Die duikrefleks is 'n reaksie op onderdompeling wat die basiese homeostatiese reflekse oorheers, en in alle lug-asemhalende gewerweldes gevind word. Dit optimiseer respirasie deur verspreiding van suurstofreserwes aan die hart en brein voorkeur te gee, wat langer periodes onder water toelaat. Dit word sterk in die watersoogdiere (robbe, otters, dolfyne en muskrats) vertoon, en bestaan ook in ander soogdiere, insluitend die mens. Duikende voëls, soos pikkewyne, het 'n soortgelyke duikrefleks. Die duikrefleks word deur koue water op die gesig en asemhou geaktiveer. Die kardiovaskulêre stelsel vertoon perifere vasokonstriksie, vertraagde polsslag, herleiding van bloed na die lewensbelangrike organe om  suurstof te bewaar, vrylating van rooibloedselle wat gestoor word in die milt, en, in die mens, onreëlmatige hartritme. Watersoogdiere het fisiologiese aanpassings ontwikkel om suurstof tydens onderdompeling te bewaar, maar die apneë, vertraagde polsslag, en vasokonstriksie word met landsoogdiere gedeel.

Hipotermie is die verlaging van liggaamstemperatuur wat plaasvind wanneer 'n liggaam meer hitte verloor as wat dit kan ontwikkel. Hipotermie is 'n groot beperking vir swem of duik in koue water. Die vermindering van die vingerbehendigheid as gevolg van pyn of gevoelloosheid, verminder algemene veiligheid en werksvermoë, wat op sy beurt die risiko van ander beserings verhoog. Liggaamshitte word vinniger verloor in water as in lug, en watertemperature wat heel draaglik as buitelugtemperature sou wees, kan tot hipotermie lei, wat tot die dood weens 'n ander oorsaak in onvoldoende beskermde duikers kan lei.

Asem-hou duik deur 'n lugasemhalende dier is beperk tot die fisiologiese vermoë om die duik met die beskikbare suurstof uit te voer totdat die dier terugkeer na 'n bron van vars asemhalingsgas, gewoonlik die lug by die oppervlak. Wanneer hierdie interne suurstoftoevoer uitgeput is, ly die dier aan 'n toenemende drang om asem te haal wat veroorsaak word deur die opbou van koolsuurgas in die sirkulasie, gevolg deur verlies van bewussyn as gevolg van hipoksie van die sentrale senuweestelsel. As dit onder die water gebeur, sal die persoon verdrink.

Verduistering gedurende asem-houduik kan gebeur wanneer die asem lank genoeg gehou word vir metaboliese aktiwiteit wat die suurstofparsiëledruk genoeg verminder om die verlies van bewussyn te veroorsaak. Dit word versnel deur inspanning, wat suurstof vinniger opgebruik, of deur hiperventilasie, wat die koolstofdioksiedvlak in die bloed verminder. Laer koolstofdioksiedvlakke verhoog die suurstof-hemoglobien affiniteit, wat die beskikbaarheid van suurstof na die breinweefsel teen die einde van die duik verminder (Bohr-effek); dit onderdruk ook die drang om asem te haal, en maak dit makliker om asem te hou tot die punt van verduistering. Dit kan op enige diepte gebeur.

Opstyg-veroorsaakde hipoksie is deur 'n daling in suurstof parsiële druk veroorsaak as die omgewingsdruk verminder word gedurende  die opstyging. Die suurstofparsiëledruk op die diepte, onder druk, kan voldoende wees om bewussyn te behou, maar net op daardie diepte en nie teen die verminderde druk in die vlakker water daarbo of op die oppervlak nie.

Barotrauma, 'n tipe disbarisme, is fisiese skade aan die liggaamweefsel veroorsaak deur 'n drukverskil tussen 'n gasruimte binne, of in kontak met die liggaam, en die omliggende gas of vloeistof. Dit kom gewoonlik voor wanneer die organisme blootgestel word aan 'n groot verandering in die omgewingsdruk, soos wanneer 'n duiker styg of daal. Die drukverskille wat barotrauma veroorsaak gedurende duik is weens veranderinge in die hidrostatiese druk.

Die aanvanklike skade is gewoonlik as gevolg van oorstrekking van die weefsels in trek- of skuifspanning, hetsy direk deur die uitsetting van die gas in die geslote ruimte, of deur die drukverskil hidrolies oorgedra deur die weefsel. Weefselbreuk word gekompliseer deur die byvoeging van gas in die plaaslike weefsel of sirkulasie deur middel van die aanvanklike traumaplek. Dit kan die sirkulasie verstop by verre plekke, of met die normale funksie van 'n orgaan deur sy teenwoordigheid kan inmeng.

Barotrauma oor die algemeen manifesteer as sinus of middeloor-effekte, dekompressiesiekte, longoordrukkingsbeserings en beserings as gevolg van eksterne druk. Barotrauma tydens neerdaling word veroorsaak deur die remming van die vrye verandering van die gasvolume in 'n geslote ruimte in kontak met die duiker, wat 'n drukverskil tussen die weefsels en die gasruimte veroorsaak, en die ongebalanseerde krag as gevolg van hierdie drukverskil veroorsaak vervorming van die weefsels wat selbreuk veroorsaak. Barotrauma tydens opstyg word ook veroorsaak deur die remming van die vrye verandering van die gasvolume in 'n geslote ruimte in kontak met die duiker. In hierdie geval laat die drukverskil 'n gevolglike spanning in die omliggende weefsel vorm, wat groter is as hul treksterkte. Behalwe weefselbreuk, kan die oordrukking gasse in die weefsels laat inbeweeg, asook verder weg deur middel van die bloedsomloopstelsel.

Voorsiening van asemhalingsgas teen die omgewingsdruk kan die duur van 'n duik aansienlik verleng, maar daar is ander probleme wat mag ontstaan as gevolg van hierdie tegnologiese oplossing. Absorpsie van metabolies inerte gasse word groter as 'n funksie van tyd en druk, en dit kan ongewenste effekte veroorsaak: onmiddellik, as 'n gevolg van hul teenwoordigheid in die weefsels in die opgeloste toestand, soos stikstofnarkose en hoëdruk-senuweesindroom, of probleme wanneer dit uit oplossing tree binne die weefsels tydens dekompressie.

Verdere probleme ontstaan wanneer die konsentrasie van metabolies-aktiewe gasse toeneem. Dit wissel van die giftige effekte van suurstof by hoë parsiële druk, deur die opbou van koolsuurgas as gevolg van oormatige werk van asemhaling, verhoogde dooie-ruimte, of ondoeltreffende verwydering, tot die verergering van die giftige effekte van besoedeling in die asemhalingsgas as gevolg van die verhoogde konsentrasie teen 'n hoë druk. Hidrostatiese drukverskille tussen die binnekant van die long en die asemhalingsgaslewering, verhoogde asemhalingsgasdigtheid as gevolg van die omgewingsdruk, en 'n verhoogde vloeiweerstand as gevolg van 'n hoër asemhalingskoers dra almal by tot verhoogde asemhalingsinspanning en erge vermoeiïng van die asemhalingspiere.

Onderwater sig word geaffekteer deur die deursigtigheid en die brekingsindeks van die water. Sigbaarheid onderwater word verminder omdat lig wat deur water beweeg, vinnig verswak met afstand, wat lei tot laer vlakke van natuurlike beligting. Onderwatervoorwerpe word ook vervaag deur die verstrooiing van lig tussen die voorwerp en die kyker, wat lei tot laer kontras. Hierdie effekte wissel met die golflengte van die lig, en die kleur en troebelheid van die water. Die menslike oog is geskik vir lugvisie, en wanneer dit in direkte kontak met water verkeer, word sigskerpte nadelig geraak deur die verskil in refraktiewe indeks tussen die water en lug. Voorsiening van 'n lugruim tussen die kornea en die water kan daarvoor vergoed, maar veroorsaak skaal- en afstandverdraaiing. Kunsmatige beligting is effektief om sigbaarheid te verbeter op kort afstand. Stereoskopiese skerpte, die vermoë om relatiewe afstande van verskillende voorwerpe te oordeel, word aansienlik verminder onder water, en dit word geraak deur die visieveld. 'n Smal visieveld wat veroorsaak word deur 'n klein venster in 'n helm veroorsaak aansienlik minder stereoskopiese skerpte, en 'n skynbare beweging van 'n stilstaande voorwerp wanneer die kop beweeg word. Hierdie effekte lei tot verswakte hand-oogkoördinasie.

Water het andere akoestiese eienskappe as dié van lug. Klank van 'n onderwaterbron kan relatief vrylik deur liggaamsweefsel versprei waar daar kontak met die water is, aangesien die akoestiese eienskappe soortgelyk is. As die kop aan die water blootgestel word, word 'n mate van klank deur die oordrom en die middeloor oorgedra, maar 'n belangrike deel bereik die cochlea selfstandig deur beengeleiding. Gedeeltelike klanklokalisering is moontlik, maar moeilik. Menslike gehoor onder water, in gevalle waar die duiker se ore nat is, is minder sensitief as in die lug. Frekwensensitiwiteit onder water verskil ook van dié in lug, met 'n konsekwent hoër drempel van gehoor onderwater; sensitiwiteit vir hoërfrekwensie-klanke word die meeste verminder. Die tipe hoofbedekking beïnvloed geraasgevoeligheid en geraasgevaar, afhangende van of die oordrag nat of droog is.'n Neopreenkap veroorsaak aansienlike klankverswakking. Wanneer 'n helm gedra word, is gehoorsensitiwiteit soortgelyk aan dié in die oppervlaklug, aangesien dit nie sterk beïnvloed word deur die asemhalingsgas of kameratmosfeersamestelling of -druk nie. Omdat klank vinniger in heliox beweeg as in lug, word stemformante verhoof, wat duikers se spraaktoon hoog en verwring en moeilik verstaanbaar maak vir mense wat nie daaraan gewoond is nie. Die verhoogde digtheid van asemhalingsgasse onder druk het 'n soortgelyke en bydraende effek. 

Taktiele sensoriese persepsie by duikers kan benadeel word deur die omgewingsbeskermmingspak en lae temperature. Die kombinasie van onstabiliteit, toerusting, neutrale dryfvermoë en weerstand teen beweging deur die traagheid en viskose effekte van die water, belemmer die duiker se aksies. Koue veroorsaak 'n verlies in sensoriese en motoriese funksies en verminder en ontwrig kognitiewe aktiwiteit. Die vermoë om groot en presiese krag uit te oefen, word verminder.

Sin van balans en ewewig is afhanklik van vestibulêre funksie en sekondêre insette van visuele, organiese, kutane (vel), kinestetiese en soms ouditiewe sintuie wat deur die sentrale senuweestelsel verwerk word om die balans te bied. Sommige van hierdie insette sal onderwater afwesig wees of verminder word, wat die oorblywende leidrade belangriker maak. Teenstrydige insette kan lei tot vertigo, disoriëntasie en bewegingsiekte. Die vestibulêre sin is noodsaaklik in hierdie toestande vir vinnige, ingewikkelde en akkurate beweging. Propriosepsie maak die duiker bewus van sy persoonlike posisie en beweging, in samewerking met die vestibulêre en visuele insette, en laat die duiker doeltreffend funksioneer om fisiese ewewig in die water te handhaaf. Die proprioseptiewe aanwysings van posisie word verminder of is afwesig in water teen neutrale dryfkrag. Hierdie effek kan vererger word deur die duikerspak en ander toerusting.

Smaak en reuk is nie baie belangrik vir die duiker in die water nie, maar belangriker vir die versadigingsduiker gedurende sy verblyf in 'n akkommodasiedrukkamer. Daar is bewyse van 'n effense afname in die drempel van smaak en reuk na lang periodes onder druk ervaar word.

Daar is verskeie vorme van duik wat gebaseer is op die duiktoerusting wat gebruik word.

Die vermoë om te duik en vrylik onderwater te swem, terwyl die asem opgehou word, word as 'n nuttige noodvaardigheid, 'n belangrike deel van watersport en die vloot se veiligheidsopleiding, asook 'n genotvolle ontspanningsaktiwiteit beskou. Onderwaterduik sonder asemhalingsapparaat kan gekategoriseer word as onderwaterswem, snorkel en vrye duik. Hierdie kategorieë oorvleuel egter aansienlik. Verskeie mededingende onderwatersportsoorte word beoefen sonder asemhalingsapparaat.

Vryduik verhoed die gebruik van eksterne asemhalingstoestelle, en berus op die vermoë van duikers om hul asem te hou totdat hulle terug na die oppervlakte styg. Die tegniek wissel van eenvoudige asem-houduik tot kompeterende apneëduik. Vinne en 'n duikmasker word gewoonweg in vryduik gebruik om visie te verbeter en doeltreffende aandrywing te gee. 'n Kort asemhalingsbuis genaamd 'n snorkel, laat die duiker op die oppervlak asem haal, terwyl die gesig onderdompel word. Snorkelswem op die oppervlak sonder die bedoeling om te duik, is 'n gewilde watersport en ontspanningsaktiwiteit.

Skubaduik is duik met 'n selfstandige onderwater asemhalingstoestel, wat heeltemal onafhanklik van enige oppervlaktoevoer is. Skuba gee die duiker mobiliteit en 'n horisontale reikafstand wat veel verder is as wat 'n lugpyp wat aan die toegewyde duikuitrusting (SSDE) gekoppel is, kan toelaat. Skubaduikers wat betrokke is by gewapende magte, kan bedrieglike bedrywighede uitvoer, en word paddamanne of aanvalswemmers genoem. 

Oopbaan-duikstelsels stel die uitgeasemde gas aan die omgewing vry. Dit bestaan ​​uit een of meer duiksilinders wat asemhalingsgas teen hoë druk bevat, wat deur 'n duikreguleerder aan die duiker verskaf word. Hulle mag addisionele silinders vir dekompressiegas of noodasemhalingsgas insluit.

Geslotebaan of semi-geslotebaan skubastelsels laat herwinning van uitgeasemde gasse toe. Die volume gas wat gebruik word, word verlaag in vergelyking met dié van oopbaanskuba, dus kan 'n kleiner silinder of silinders vir 'n ekwivalente duikduur gebruik word. Hulle verleng die tyd wat onder water gespandeer kan word in vergelyking met oopbaanskuba vir dieselfde gasverbruik. Her-asemers produseer minder borrels en minder geraas as oopbaanskuba wat hulle aantreklik maak vir geheimsinnige militêre duikers om opsporing te vermy, vir wetenskaplike duikers om nie seediere te verskrik nie, en mediaduikers om borrelinmenging en geraas te voorkom. 

'n Skubaduiker gebruik vinne wat aan die voete vasgemaak word om onderwater te beweeg; eksterne aandrywing kan verskaf word deur 'n duiker se voortstuwingsvoertuig of 'n sleepbord wat vanaf die oppervlak getrek word. Ander toerusting sluit in 'n duikmasker om onderwatervisie te verbeter, 'n beskermende duikpak, toerusting om dryfvermoe te beheer en toerusting wat verband hou met die spesifieke omstandighede en doel van die duik. Duikers word opgelei in die prosedures en vaardighede wat toepaslik is vir hul vlak van sertifisering deur instrukteurs wat aan die duikersertifiseringsorganisasies verbind is wat hierdie duikersertifikate uitreik. Dit sluit in standaard bedryfsprosedures vir die gebruik van die toerusting en die hantering van die algemene gevare van die onderwateromgewing en noodprosedures vir selfhulp en hulpverlening aan 'n soortgelyktoegeruste duiker wat probleme ervaar. 'n Minimumvlak van fiksheid en gesondheid word vereis deur die meeste opleidingsorganisasies, en 'n hoër vlak van fiksheid mag nodig wees vir sommige toepassings.

'n Alternatief vir selfstandige asemhalingstelsels (skuba) is om asemhalingsgasse vanaf die oppervlak deur 'n slangpyp te voorsien. In kombinasie met 'n kommunikasiekabel, 'n pneumofatometerslang en 'n veiligheidslyn word die naelstring van die duiker genoem. Dit kan 'n warmwaterslang vir verhitting, videokabel en asemhalingsgasherwinningslang insluit. Meer basiese toerusting wat slegs 'n lugslang gebruik, word 'n haakbuisstelsel (hookah) genoem. Dit laat die duiker asemhaal deur 'n lugtoevoerslang vanaf 'n silinder of kompressor op die wateroppervlak. Asemgas word voorsien deur 'n mondvaste aanvraagklep of ligte volgesigmasker. Dit word gebruik vir werk soos rompskoonmaak en argeologiese opnames, vir skulpvis-oes, en as snuba, 'n vlakwateraktiwiteit wat tipies deur toeriste beoefen word vir diegene wat nie vir duik gesertifiseer is nie.

Met versadigingsduik kan professionele duikers vir dae of weke op 'n slag onder druk bly en werk. Ná die werk in die water rus die duikers in 'n droë onderwaterhabitat op die bodem of 'n versadigings-lewensondersteuningstelsel van drukkamers op die dek van 'n duikondersteuningsvaartuig, olieplatform of ander drywende platform by 'n druk soortgelyk aan die werksdiepte. Hulle word oorgedra tussen die oppervlakte en die onderwaterwerkplek in 'n geslote duikklok. Dekompressie aan die einde van die duik kan baie dae neem, maar aangesien dit slegs een keer vir 'n lang tydperk van drukblootstelling gedoen word, eerder as na elkeen van baie korter blootstellings, is die algehele risiko van dekompressiebesering aan die duiker en die totale dekompressietyd verminder. Hierdie tipe duik bied groter werksdoeltreffendheid en veiligheid.

Kommersiële duikers verwys na duikbedrywighede waar die duiker die duikoperasie begin en eindig teen atmosferiese druk as oppervlakgeoriënteerd. Die duiker kan van die wal of 'n duikondersteuningsvaartuig ontplooi word en kan op 'n duikmandjie (diving stage) of in 'n duikklok vervoer word. Oppervlakverskafte duikers dra byna altyd duikhelms of volgesigduikmaskers. Die bodemgas kan lug, nitrox, heliox of trimix wees; die dekompressiegasse kan soortgelyk wees, of kan suiwer suurstof insluit. Dekompressieprosedures sluit in binnewaterdekompressie of oppervlakdekompressie in 'n dekdrukkamer.

'n Natduikklok met 'n gasgevulde koepel bied meer gerief en beheer as 'n duikmandjie en maak voorsiening vir langer tye in die water. Natduikkloke word met lug en gemengde gas gebruik, en duikers kan op suurstof teen 12 meter (40 voet) dekompresseer. Klein geslotekloksisteme is ontwerp wat maklik gemobiliseer kan word, en sluit 'n tweemanklokkie, 'n hanteringsraam en 'n dekompressiekamer vir oordrag onder druk in. Duikers kan lug of gemengde asenhalingsgas op die bodem gebruik en word gewoonlik uitgehaal met die kamer met lug gevul. Hulle dekompresseer op suurstof wat deur middel van ingeboude asemhalingstelsels (BIBS) teen die einde van die dekompressie verskaf word. Klein duikklokstelsels ondersteun duike tot 120 meter (390 voet) vir bodemtye tot 2 uur.

'n Relatief draagbare oppervlaktoevoerstelsel met hoëdruk-gassilinders vir beide primêre en reserwe gas, gebruik die duiker se volle naelstelsels met 'n pneumofatometer en stemkommunikasie, en is in die bedryf bekend as "skuba-vervanging".

Kompressorduik is 'n rudimentêre metode van oppervlakverskafte duik wat in sommige tropiese streke soos die Filippyne en die Karibiese Eilande gebruik word. Die duikers swem met 'n halfmasker en vinne en word voorsien van lug van 'n industriële laedruk-kompressor op die boot deur plastiese buise. Daar is geen reduksieklep nie; Die duiker hou die slangpunt in sy mond met geen aanvraagklep of mondstuk nie en laat oortollige lug tussen die lippe wegspoel.

Onderdompelbare strukture en rigiede atmosferiese duikpakke laat mens in 'n droë omgewing teen normale atmosferiese druk duik. 'n Atmosferiese duikpak is 'n klein eenman-geartikuleerde onderdompelbare struktuur wat soos 'n harnaspak lyk, met komplekse gewrigte om buiging toe te laat, terwyl 'n interne druk van een atmosfeer behou word. 'n Atmosferiese duikpak kan vir baie ure gebruik word vir duike tot ongeveer 700 m. Dit skakel die meeste fisiologiese gevare van diep duik uit - geen dekompressie word benodig na 'n duik nie, daar is geen spesiale gasmengsels nodig nie, en daar is geen gevaar vir stikstofnarkose nie - ten koste van hoër koste, komplekse logistiek en verlies aan behendigheid.

Outonome-onderwatervoertuie ("AUV's") en afstandbedrewe-onderwatervoertuie ("ROV's") kan sekere funksies van duikers uitvoer. Hulle kan op groter dieptes en in meer gevaarlike omgewings ontplooi word. 'n AUV is 'n robot wat onder water beweeg sonder reëletydinsette van 'n operateur. AUVs is deel van 'n groter groep onbemande onderseestelsels, 'n klassifikasie wat nie-outonome ROV's insluit, wat deur middel van 'n kabel of met behulp van afstandbeheer deur die operateur / vlieënier van die oppervlak beheer word.

Duik kan uitgevoer word om verskeie redes, beide persoonlik en professioneel. Ontspanningsduik is suiwer vir genot en het verskeie spesialisasies en tegniese dissiplines om 'n verskeidenheid aktiwiteite waarvoor spesialisopleiding aangebied kan word, soos grotduik, wrakduik, ys duik en diep duik te verskaf.

Daar is verskeie aspekte van professionele duik wat wissel van deeltydse werk tot lewenslange loopbane. Professionele in die ontspanningsduikbedryf sluit in instrukteuropleiers, duikinstrukteurs, assistent-instrukteurs, duikleiers, duikgidse en duikers. Kommersiële duik is bedryfsverwant en sluit in siviele ingenieursdienste soos olieverkenning, (offshore) konstruksie, en instandhouding van damme en hawens. Kommersiële duikers kan ook in diens geneem word om take te verrig wat verband hou met mariene aktiwiteite, soos vlootduik, insluitend die herstel en inspeksie van bote en skepe, mariene berging of akwakultuur.

Ander spesialisgebiede van duik sluit in militêre duik, met 'n lang geskiedenis van militêre duikers in verskillende rolle, insluitende kontakgevegte, binnedring van vyandige gebiede, die plaas en verwydering van myne, en ingenieursbedrywighede.

In burgerlike bedrywighede beskik die polisiedienste oor polisieduikeenhede om soektog- en reddingsoperasies te verrig, en om bewyse te versamel. In sommige gevalle kan duikreddingspanne ook deel wees van die brandweer, paramediese diens of 'n lewensreddingseenheid, en dit kan geklassifiseer word as openbareveiligheidsduik. Daar is ook professionele duikers soos onderwaterfotograwe en videofotograwe wat die onderwaterwêreld opneem, en wetenskapsduikers in studierigtings wat die onderwateromgewing bestudeer, insluitend marienebioloë, geoloë, hidroloë, oseanografe en argeoloë.

Die keuse tussen skuba en oppervlaksverskafteduikuitrusting is gebaseer op beide wetlike en logistieke beperkings. Waar die duiker mobiliteit en 'n groot afstand van beweging benodig, is skuba gewoonlik die keuse as veiligheid en wetlike beperkings toelaat. Hoërisiko werk, veral kommersiële duik, sal volgens wetgewing en praktykkodes tot oppervlakverskafteduiktoerusting beperk word.

Vryduik het 'n wydverspreide geskiedenis van jag en versameling, beide vir kos en ander waardevolle hulpbronne soos pêrels en koraal, wat voor 4500 v.C. begin. Gedurende klassieke Griekse en Romeinse tye is kommersiële duikaanwendings soos sponsduik en mariene berging gevestig. Militêre duik bestaan reeds gedurende die Peloponnesiese Oorlog. Ontspannings- en sporttoepassings is 'n onlangse ontwikkeling. Die tegnologiese ontwikkeling van omgewingsdrukduik begin met klipgewigte ("skandalopetra") vir vinnige afdaal. Die duikklok is van die vroegste tipes toerusting vir onderwaterwerk en -ondersoek. Die gebruik daarvan is eers in die 4de eeu vC beskryf deur Aristoteles. In die 16de en 17de eeu het duikklokke meer bruikbaar geword toe 'n lugtoevoer aan die duiker moontlik gemaak is, en duikhelms ontwikkel is wat vanaf die oppervlak met lug voorsien is deur deur middel van handbedrewe pompe. Die helms is later verbeter deur 'n waterdigte pak aan die helm vas te maak. In die vroeë 19de eeu het dit in die standaardduikpak ontwikkel, wat 'n wyer verskeidenheid van mariene sivieleingenieurswese en bergingsprojekte uitvoerbaar gemaak het.

Beperkings in die mobiliteit van die oppervlakverskafdestelsels het die ontwikkeling van beide oopbaan- en geslotebaan skuba in die 20ste eeu aangemoedig, wat vir die duiker 'n veel groter onafhanklikheid moontlik maak. Dit het tydens die Tweede Wêreldoorlog vir klandestiene militêre operasies en na-oorlog vir wetenskaplike, soek-en-redding, mediaduik, ontspannings- en tegniese duik gewild geword. Die swaar vryvloeioppervlakverskafde koperhelms het ontwikkel tot liggewig-vraaghelms, met verbeterde gasekonomie, wat belangrik is vir dieper duik met duur helium-gebaseerde asemhalingsmengsels. Versadigingsduik verminder die risiko's van dekompressiesiekte vir diep en lang blootstellings.

'n Alternatiewe benadering was die ontwikkeling van die atmosferiese duikpak of gepantserde duikpak, wat die duiker van omgewingsdruk op die diepte isoleer ten koste van meganiese kompleksiteit en beperkte behendigheid. Die tegnologie het eers in die middel van die 20ste eeu prakties geword. Die isolasie van die duiker uit die omgewing is verder geneem deur die ontwikkeling van afstandbeheerde onderwatervoertuie in die laat 20ste eeu, waar die operateur die "ROV" van die oppervlak beheer, en outonome onderwatervoertuie wat geheel en al wegdoen met 'n operateur. Al hierdie modusse is steeds in gebruik en elkeen het 'n verskeidenheid toepassings waar dit voordele bo die ander het. Alhoewel duikklokke grotendeels na 'n vervoermiddel vir oppervlakverskafteduikers verplaas is, is dit in sommige kombinasies besonder effektief, soos die gelyktydige gebruik van oppervlakgerigte of versadigingsoppervlakverskafteduikers en werk- of waarnemingsklas afstandbeheerde onderwatervoertuie.

Teen die einde van die 19de eeu, sodra bergingsoperasies dieper en langer geword het, het 'n onverklaarbare ongesteldheid die duikers begin verdruk; asemhalingsprobleme, duiseligheid, gewrigspyn en verlamming, wat soms tot die dood lei, is ondervind. Die probleem was alreeds bekend onder werkers wat tonnels en brugfondamente gebou het wat onder druk in die fondamentkasse gewerk het, en was aanvanklik "caisson disease" genoem. Dit is later die ""bends"" hernoem omdat die gewrigspyn gewoonlik buiging in die lyer veroorsaak het. Vroeë berigte van die siekte is ten tye van Charles Pasley se berging van die "Royal George" wrak gemaak, maar wetenskaplikes was nog onkundig oor die oorsake daarvan.

Die Franse fisioloog Paul Bert was die eerste om dit as dekompressiesiekte (borrelsiekte) te begryp. Sy werk, "La Pression barometrique" (1878), was 'n omvattende ondersoek na die fisiologiese effekte van lugdruk, beide bo en onder die normale. Hy het vasgestel dat die inaseming van lug onder verhoogde druk veroorsaak dat stikstof in die bloedstroom oplos. Vinnige dekompressie kan die stikstof in sy gasvormige toestand vrystel, wat borrels vorm wat bloedsirkulasie kan versper en moontlik verlamming of dood kan veroorsaak. Sentrale senuweestelsel-suurstoftoksisiteit is ook vir die eerste keer in hierdie publikasie beskryf, en word soms die "Paul Bert effek" genoem.

John Scott Haldane het in 1907 'n dekompressiekamer ontwerp en in 1908 het hy die eerste dekompressietabelle vir die "Royal Navy" vervaardig ná uitgebreide eksperimente met diere en menslike onderwerpe. Hierdie tabelle het 'n metode van dekompressie in trappe gevestig - dit bly die basis vir dekompressiemetodes tot vandag toe. Na aanleiding van Haldane se aanbeveling is die maksimum veilige bedryfsdiepte vir duikers vergroot tot 61 meter. 

Die Amerikaanse Vloot het navorsing oor dekompressie voortgesit, en in 1915 is die eerste "Bureau of Construction and Repair" dekompressietabelle deur French en Stilson ontwikkel. Eksperimentele duike is in die 1930's uitgevoer, wat die basis gevorm het vir die VS Vloot lugdekompressietabelle van 1937. Oppervlakte-dekompressie en suurstofgebruik is ook in die 1930's ondersoek. Die VS Vloot 1957 tabelle is ontwikkel om probleme wat in die tabelle van 1937 ondervind is, reg te stel.

In 1965 het Hugh LeMessurier en Brian Andrew Hills hul referaat, "A thermodynamic approach arising from a study on Torres Strait diving techniques" gepubliseer, wat voorgestel het dat dekompressie volgens skedules gebaseer op konvensionele modelle lei tot asimptomatiese borrelvorming wat dan weer opgelos moet word by die dekompressiestop voordat dit uitgeskakel kan word. Dit is stadiger as om die gas uit te skakel terwyl dit nog in oplossing is, en dui aan hoe belangrik dit is om borrelfase gas te verminder vir doeltreffende dekompressie.

M.P. Spencer het getoon dat Doppler ultrasoniese metodes veneuse borrels in asimptomatiese duikers kan opspoor, en dr Andrew Pilmanis het getoon dat veiligheidstoppe die borrelvorming verminder. D.E. Yount het die "Varying Permeability Model" in 1981 beskryf, wat 'n meganisme van borrelvorming voorstel. Verskeie ander borrelmodelle het gevolg. Die patofisiologie van borrelsiekte is nog nie ten volle verstaan ​​nie, maar die dekompressiepraktyk het 'n stadium bereik waar die risiko redelik laag is en die meeste voorvalle word suksesvol behandel deur terapeutiese rekompressie en hiperbariese suurstofterapie. Gemengde asemhalinggasse word gebruik om die gevolge van die hiperbariese omgewing op omgewingsdrukduikers te verminder.

Die duikomgewing word beperk deur toeganklikheid en risiko, maar sluit water en soms ander vloeistowwe in. Die meeste onderwaterduik vind plaas in die vlak kusdele van die oseane en binnelandse varswaterliggame, insluitend mere, damme, steengroewe, riviere, fonteine, oorstroomde grotte, opgaardamme, tenks, swembaddens en kanale, maar kan ook gedoen word in groot rioolpype, kragstasieverkoelingstelsels, vrag- en ballastenks van skepe, en vloeistofgevulde industriële toerusting. Duik in ander vloeistowwe as water kan spesiale probleme veroorsaak weens digtheid, viskositeit en chemiese verenigbaarheid met duiktoerusting, asook moontlike omgewingsgevare vir die duikspan. Watertemperatuur, sigbaarheid en beweging beïnvloed ook die duiker en die duikplan.

Gunstige toestande, soms ook bekend as beperkte water, is omgewings met lae risiko, waar dit baie onwaarskynlik of onmoontlik is vir die duiker om verlore of gevange te raak, of blootgestel te word aan ander gevare as die basiese onderwateromgewing. Hierdie toestande is geskik vir basiese opleiding in kritiese oorlewingsvaardighede, en sluit swembaddens, oefentenks, akwariumtenks en sommige vlak en beskermde kusgebiede in.

Oopwater is onbeperkte water soos 'n see, meer of watergevulde steengroef, waar die duiker regstreekse vertikale toegang het tot die oppervlak van die water wat in aanraking kom met die atmosfeer. Oopwaterduik impliseer dat as 'n probleem ontstaan, die duiker vertikaal kan styg na die atmosfeer om lug te asem.

'n Oorhoofse- of penetrasieduikomgewing is waar die duiker 'n spasie binnekom waaruit geen direkte, suiwer vertikale styging tot die veiligheid van asembare lug op die oppervlak moontlik is nie. Grotduik, wrakduik, ysduik en duik in ander natuurlike of kunsmatige onderwaterstrukture of kampe is voorbeelde. Die beperking op direkte styging/opkoms verhoog die risiko van duik onder 'n oorhoof, en dit word gewoonlik aangespreek deur prosedure-aanpassings en die gebruik van toerusting soos bykomende asemhalingsbronne en riglyne om die roete na die uitgang aan te dui.

Nagduik kan die duiker toelaat om 'n ander onderwateromgewing te ervaar, omdat baie seediere nagtelik is. Hoogteduik, bv. in bergmere, vereis aanpassing van die dekompressieskedule as gevolg van die verminderde atmosferiese druk.

Die ontspanningsduikdiepte is deur die EN 14153-2 / ISO 24801-2 vlak 2 "Outonome duiker" -standaard tot 20 meter beperk. Die aanbevole dieptelimiet vir meer omvattend opgeleide ontspanningsduikers wissel van 30 meter (98 voet) vir PADI duikers, (dit is die diepte waarop stikstofverliessimptome algemeen by volwassenes merkbaar word), 40 meter (130 voet) gespesifiseer deur die "Recreational Scuba Training Council", 50 meter (160 voet) vir duikers van die "British Sub-Aqua Club" en "Sub-Aqua Association" met lug vir asemhalingsgas, en 60 meter vir spanne van 2 tot 3 Franse Vlak 3 ontspanningsduikers, met lug vir asemhalingsgas.

Vir tegniese duikers is die aanbevole maksimum dieptes groter, met dien verstande dat hulle minder narkotiese gasmengsels sal gebruik. 100 meter (330 voet) is die maksimum diepte wat vir duikers gemagtig is wat "Trimix Diver"-sertifisering met IANTD, of "Advanced Trimix Diver"-sertifisering met TDI voltooi het. 332 meter (1 089 voet) is die wêreldrekorddiepte op skuba (2014). Kommersiële duikers wat versadigingstegnieke en heliox as asemhalingsgasse gebruik, duik gereeld tot 100 meter (330 voet), maar hulle word ook beperk deur fisiologiese beperkings. Comex Hydra 8 eksperimenteleduike het in 1988 'n rekord oopwaterdiepte van 534 meter bereik. Atmosferiese duikpakke word hoofsaaklik beperk deur die tegnologie van die artikulasieseëls, en 'n Amerikaanse vlootduiker het tot 610 meter in een geduik.

Die term vir 'n plek waar 'n mens kan duik, is 'n duikplek. As algemene reël word professioneel geduik waar daar werk gedoen moet word, en vir ontspanning duik mens waar toestande geskik en gerieflik is. Daar is baie omskrewe en gepubliseerde ontspanningsduikplekke wat bekend is vir hul gerief, interessanthede en waar toestande dikwels gunstig is. Duikopleidingsfasiliteite vir professionele en ontspanningsduikers gebruik gewoonlik 'n klein verskeidenheid duikplekke wat bekend en gerieflik is, waar toestande voorspelbaar is en die risiko relatief laag is. 

Onderwaterduikeropleiding word gewoonlik deur 'n gekwalifiseerde duikinstrukteur gegee wat lid is van een van verskeie duikopleidingsagentskappe of geregistreer is by 'n regeringsagentskap. Basiese duikopleiding behels die aanleer van vaardighede wat nodig is vir die veilige uitvoering van aktiwiteite in 'n onderwateromgewing. Dit sluit in prosedures en vaardighede vir die gebruik van duikuitrusting, veiligheid, noodhulp en reddingsprosedures, duikbeplanning en die gebruik van duiktabelle. Duikhandseine word gebruik om onderwater tussen duikers te kommunikeer. Professionele duikers sal ook ander metodes van kommunikasie aanleer.

'n Aanvangsvlakduiker moet die tegnieke van asemhaling onderwater deur 'n aanvraagreguleerder aanleer, insluitend om dit leeg te maak en terug in die mond te plaas as dit losgeruk het, en om die maskerbril leeg te maak as dit oorvloei het. Hierdie is kritiese oorlewingsvaardighede, en indien dit nie bemeester is nie, het die duiker 'n hoë risiko om te verdrink. 'n Verwante vaardigheid is die deel van asemhalingsgas met 'n ander duiker, vir die skenker sowel as die ontvanger. Dit word gewoonlik uitgevoer met 'n sekondêre aanvraagklep wat vir hierdie doel gedra word. Tegniese en professionele duikers leer ook om 'n noodgasvoorsiening te gebruik wat in 'n onafhanklike duiktoestel gedra word.

Om beserings tydens afdaling te vermy, moet duikers bekwaam wees om die druk binne die ore, sinusse en masker gelyk te stel. Hulle moet ook leer om nie hul asem op te hou terwyl hulle styg nie, om barotrauma van die longe te voorkom. Opstygspoed moet beheer word om dekompessiesiekte te vermy, wat dryfkragbeheervaardighede vereis. Goeie skubavaardighede, dryfkragbeheer en duikbalans maak dit ook moontlik om te manuvreer en veilig, gemaklik en doeltreffend te beweeg, ook met behulp van swemvinne.

'n Minimumkennis van fisiologie en die fisika van duik word deur die meeste duikersertifiseringsagentskappe verwag, aangesien die duikomgewing uitheems en relatief vyandig vir die mens is. Die vereiste fisika- en fisiologiekennis is redelik basies en help die duiker om die uitwerking van die duikomgewing te verstaan ​​sodat ingeligte aanvaarding van die gepaardgaande risiko's moontlik is. Die fisika hou meestal verband met gasse onder druk, dryfkrag, hitteverlies en lig onderwater. Die fisiologie hou verband met die effekte op die menslike liggaam, om 'n basiese begrip van die oorsake en risiko's van barotrauma, dekompressiesiekte, gastoksisiteit, hipotermie, verdrinking en sensoriese variasies te gee. Meer gevorderde opleiding behels dikwels noodhulp- en reddingsvaardighede, vaardighede met betrekking tot gespesialiseerde duikuitrusting en onderwaterwerkvaardighede. Verdere opleiding word benodig om die vaardighede te ontwikkel wat nodig is vir duik in 'n wyer verskeidenheid omgewings, met gespesialiseerde toerusting, en om bevoeg te wees om 'n verskeidenheid onderwatertake uit te voer. 

Die mediese aspekte van duik en hiperbariese blootstelling sluit in die ondersoek van duikers om mediese fiksheid vir duik te vestig, diagnose en behandeling van duikstoornisse, behandeling deur rekompressie en hiperbariese suurstofterapie, toksiese effekte van gasse in 'n hiperbariese omgewing en die behandeling van beserings tydens duik wat nie direk verband hou met diepte of druk nie.

Medies duikfiksheid is die mediese en fisiese geskiktheid van 'n duiker om veilig in die onderwater omgewing te funksioneer deur gebruik te maak van onderwater duik toerusting en prosedures. Afhangende van die omstandighede kan dit deur 'n getekende verklaring deur die duiker vasgestel word dat hy of sy nie aan die diskwalifikasievoorwaardes ly nie en in staat is om die gewone fisiese vereistes van duik te kan hanteer, tot 'n gedetailleerde mediese ondersoek deur 'n dokter wat geregistreer is as 'n mediese ondersoeker van duikers na aanleiding van 'n voorgeskrewe kontrolelys van prosedures getuig deur 'n regsdokument van fiksheids om te duik uitgereik deur die mediese ondersoeker en op 'n nasionale databasis aangeteken, of deur alternatiewe tussen hierdie uiterstes.

Duikgeneeskunde is die diagnose, behandeling en voorkoming van toestande wat veroorsaak word deur duikers aan die onderwater omgewing bloot te stel. Dit sluit in die gevolge van gasse onder druk, die diagnose en behandeling van toestande wat veroorsaak word deur mariene gevare en hoe duikfiksheid die veiligheid van die duiker beïnvloed. Hyperbariese medisyn is 'n ander veld wat verband hou met duik, aangesien herkompressie in 'n hiperbariese kamer met hiperbariesesuurstofterapie die definitiewe behandeling is vir twee van die belangrikste duikverwante siektes, dekompressiesiekte en arteriële gasembolisme.

Duikgeneeskunde handel oor mediese navorsing oor duikprobleme, die voorkoming van duikstoornisse, behandeling van duikongelukbeserings en duikfiksheid. Die veld sluit die effek op die menslike liggaam van asemhalingsgasse en hul kontaminante onder hoë druk in, asook die verband tussen die toestand van fisiese en psigologiese gesondheid van die duiker en veiligheid. In duikongelukke is dit algemeen die geval dat veelvuldige versteurings plaasvind in wisselwerking met mekaar, beide as oorsaake en komplikasies. Duikgeneeskunde is 'n tak van beroepsgeneeskunde en sportgeneeskunde, en noodhulp en erkenning van simptome van duikstoornisse is belangrike dele van duikersopleiding.

Risiko is 'n kombinasie van gevaar, kwesbaarheid en waarskynlikheid van voorkoms, wat die waarskynlikheid van 'n spesifieke ongewenste gevolg van 'n gevaar, of die gekombineerde waarskynlikheid van ongewenste gevolge van al die gevare van 'n aktiwiteit kan wees.

Die teenwoordigheid van 'n kombinasie van verskeie gevare gelyktydig is algemeen in duik, en die effek is gewoonlik 'n groter risiko vir die duiker, veral waar die voorkoms van 'n voorval as gevolg van een gevaar ander gevare aktiveer met 'n gevolglike kaskade van insidente wat die duiker oorrompel. Baie duiksterftes is die gevolg van 'n kaskade voorvalle waaruit enige enkele redelik voorspelbare voorval die duiker kon bestuur, die duiker oorweldig.

Kommersiële duikbedrywighede kan die duiker blootstel aan meer en soms groter gevare as ontspanningsduik, maar die gepaardgaande beroepsgesondheids- en veiligheidswetgewing is minder verdraagsaam teenoor risiko as ontspannings-, veral tegnieseduikers, bereid kan wees om te aanvaar. Kommersiële duikbedrywighede word ook beperk deur die fisiese realiteite van die bedryfsomgewing, en duur ingenieursoplossings is dikwels nodig om risiko te beheer. 'n Formele gevaaridentifikasie en risikobepaling is 'n standaard en vereiste deel van die beplanning vir 'n kommersiële duikoperasie, en dit geld ook vir aflandige duikbedrywighede. Die beroep is inherent gevaarlik, en groot moeite en onkoste word gereeld aangegaan om die risiko binne 'n aanvaarbare omvang te hou. Die standaard metodes om risiko te verminder word waar moontlik gevolg.

Statistiek oor beserings wat verband hou met kommersiële duik word normaalweg deur nasionale reguleerders versamel. In die Verenigde Koninkryk is die "Health and Safety Executive" (HSE) verantwoordelik vir die oorsig van ongeveer 5000 kommersiële duikers; In Noorweë het die "Petroleum Safety Authority Norway" (PSA), wat sedert 1985 die DSYS-databasis in stand gehou het, die statistieke oor meer as 50 000 duiker-werksure per jaar ingesamel. Die sterfsrisiko tydens ontspanningsduik, wetenskapsduik of kommersiële duik is klein, en duiksterftes word gewoonlik geassosieer met swak asemgasbestuur, swak dryfbeheer, toerustingmisbruik, verstopping, rowwe water toestande en voorbestaande gesondheidsprobleme. Sommige sterftes is onvermydelik en word veroorsaak deur onvoorsiene situasies wat buite beheer is, maar die meerderheid duiksterftes kan toegeskryf word aan menslike foute deur die slagoffer. Volgens 'n Noord-Amerikaanse 1972-analise van die kalenderjaar 1970 data, was duik per uur 96 keer gevaarliker as motorbestuur. Volgens 'n Japannese studie in 2000 is 'n uur van ontspanningsduik 36 tot 62 keer gevaarliker as bestuur. 

Skubasterftes het 'n groot finansiële impak as gevolg van verlore inkomste, verlore besigheid, versekeringspremieverhogings en hoë regskoste. Toerustingfaling is skaars in oopbaanskuba en wanneer die oorsaak van die dood as verdrinking aangeteken word, is dit gewoonlik die gevolg van 'n onbeheerbare reeks gebeurtenisse waarin verdrinking die eindpunt is omdat dit in water voorkom, terwyl die aanvanklike oorsaak onbekend bly. Lugembolisme word ook gereeld as oorsaak van die dood genoem, dikwels as gevolg van ander faktore wat lei tot 'n onbeheerde en swak-bestuurde opstyging, wat soms vererger word deur bestaande mediese omstandighede. Ongeveer 'n kwart van die duiksterftes word met hartaanvalle geassosieer, meestal in ouer duikers. Daar is taamlik baie data oor duiksterftes beskikbaar, maar in baie gevalle is die data swak weens die standaard van ondersoek en verslagdoening. Dit belemmer navorsing wat die veiligheid van duikers kan verbeter.

Artisanale vissers en versamelaars van mariene organismes in minder ontwikkelde lande kan hulself blootstel aan 'n relatief hoë risiko deur duikuitrusting te gebruik as hulle nie die fisiologiese gevare verstaan ​​nie, veral as hulle onvoldoende toerusting gebruik.

Duikers werk in 'n omgewing waarvoor die menslike liggaam nie goed geskik is nie. Hulle ondervind spesiale fisiese- en gesondheidsrisikos wanneer hulle onderwater gaan of hoëdrukasemhalingsgas gebruik. Die gevolge van duikvoorvalle wissel van net irriterend tot vinnig noodlottig en die resultaat hang dikwels af van die toerusting, vaardigheid, reaksie en fiksheid van die duiker en duikspan. Die gevare sluit in die akwatiese omgewing, die gebruik van asemhalingstoerusting in 'n onderwateromgewing, blootstelling aan 'n drukomgewing en drukveranderinge, veral drukveranderinge tydens afdaling en opstyg, en die asemhaling van gasse teen hoë omgewingsdruk. Duikuitrusting behalwe asemhalingstoestelle is gewoonlik betroubaar, maar kan ook faal, en die verlies van dryfkrag (om te kan dryf) of termiese beskerming kan 'n groot las wees wat kan lei tot ernstiger probleme. Daar bestaan ook gevare van die spesifieke duikomgewing en gevare wat verband hou met toegang tot en uitklim uit die water, wat van plek tot plek verskil, wat ook oor tyd mag verander. Gevare wat inwendig is aan die duiker sluit in voorafgaande fisiologiese en sielkundige toestande en die persoonlike gedrag en bevoegdheid van die individu. Vir diegene wat ander aktiwiteite verrig terwyl hulle duik (bv. fotografie, herstelwerk, diamantmyn), is daar addisionele gevare van taakladings, die duikopdrag en spesiale toerusting wat verband hou met die taak.

Die belangrikste faktore wat duikveiligheid beïnvloed, is die omgewing, die duikuitrusting en die uitvoering van die duiker en die duikspan. Die onderwateromgewing is uitheems, beide fisies en sielkundig spanningsvol, en gewoonlik nie vatbaar vir beheer nie, alhoewel duikers selektief kan wees oor die omstandighede waarin hulle bereid is om te duik. Die ander faktore moet beheer word om die algehele spanning op die duiker te versag en die duik in aanvaarbare veiligheid te laat voltooi. Die toerusting is van kritieke belang vir die duiker se sekerheid van lewensondersteuning, maar is oor die algemeen betroubaar, beheerbaar en voorspelbaar in die uitvoering daarvan.

Menslike faktore is die fisiese of kognitiewe eienskappe van individue, of sosiale gedrag spesifiek vir die mens, wat die funksionering van tegnologiese stelsels sowel as menslike-omgewing-ewewig beïnvloed. Menslike foute is onvermydelik en almal maak op 'n stadium foute, en die gevolge van hierdie foute is uiteenlopend en hang af van baie faktore. Die meeste foute is klein en veroorsaak nie skade nie, maar in 'n hoërisiko-omgewing, soos in duik, is foute meer geneig om tot katastrofiese gevolge te lei. Voorbeelde van menslike foute wat lei tot ongelukke is in groot getalle beskikbaar, aangesien dit die direkte oorsaak van 60% tot 80% van alle ongelukke is. Menslike foute en paniek word beskou as die hoofoorsake van duikongelukke en sterftes. 'n Studie deur William P. Morgan dui daarop dat meer as die helfte van alle duikers in die opname op een of andere tyd tydens hul duikloopbaan paniek ondervind het. Hierdie bevindinge is onafhanklik bevestig deur 'n opname wat dui dat 65% ontspanningsduikers onderwater paniekbevange geraak het. Paniek lei dikwels tot foute in 'n duiker se oordeel of prestasie, en kan tot 'n ongeluk lei. Die veiligheid van onderwaterduikoperasies kan verbeter word deur die frekwensie van menslike foute en die gevolge daarvan te verminder wanneer dit voorkom.

Slegs 4,46% van die ontspanningsduiksterftes in 'n studie van 1997 was toe te skryf aan 'n enkele bydraende oorsaak. Die oorblywende sterftes het waarskynlik ontstaan ​​as gevolg van 'n progressiewe reeks gebeure wat twee of meer prosedurefoute of toerustingfalings behels, en aangesien prosedurefoute vermy kan word deur 'n goed-opgeleide, intelligente en waaksame duiker, wat in 'n georganiseerde werkstruktuur, sonder oormatige spanning werk, is tot die gevolgtrekking gekom dat die lae ongeluksyfer in professionele duik 'n gevolg van hierdie faktore is. Die studie het ook tot die gevolgtrekking gekom dat dit onmoontlik sou wees om alle geringe kontra-indikasies van duik uit te skakel, aangesien dit tot oorweldigende burokrasie sal lei en alle duik tot stilstand sal bring.

Risikobestuur behels die gewone maatreëls van ingenieurskontrole, administratiewe beheer en prosedures, en persoonlike beskermingstoerusting, insluitende gevaaridentifikasie en risikobepaling (HIRA), beskermende toerusting, mediese keuring, opleiding en toepassing van standaardprosedures. Professionele duikers is oor die algemeen wettig verplig om hierdie maatreëls uit te voer en formeel op te teken. Hoewel ontspanningsduikers nie wettiglik verplig word om dit te doen nie, sal bekwame ontspanningsduikers, en veral tegniese duikers, dit oor die algemeen informeel as roetine uitvoer. Dit vorm ook 'n belangrike deel van tegniese duikopleiding. Byvoorbeeld, 'n mediese ondersoek vir fiksheid, vooraf terplaatse assessering en inligtingsessies, veiligheidsdril, termiese beskerming, toerusting ontslag, alternatiewe lugbron, nagaan van makkers, makker- of spanduikprosedures, duikbeplanning, onderwaterhandseine, en die voorsienimg van noodhulp- en suurstoftoedieningstoerusting is alles deel van tegniese duik.

Binnelandse kommersiële en militêre (land)-duik word in meeste lande deur wetgewing gereguleer. Die verantwoordelikhede van die werkgewer-, kliënt- en duikpersoneel word in hierdie gevalle uitgestippel. Aflandige kommersiële seeduik kan in internasionale waters plaasvind, en word dikwels volgens die riglyne van 'n vrywillige lidmaatskapsorganisasie soos die "International Marine Contractors Association" (IMCA) bedryf, wat kodes van aanvaarde beste praktyk publiseer wat hulle lidorganisasies dan volg. 

Ontspanningsduikeropleiding en duik-leiding word in sommige lande deur die industrie gereguleer, en slegs in 'n paar lande direk deur die regering gereguleer. In die Verenigde Koninkryk sluit die HSE-wetgewing die aktiwiteite in, en in die VSA en Suid-Afrika se regulasies word dit uitgesluit, maar nie-spesifieke gesondheids- en veiligheidswetgewing is steeds van toepassing. In Israel word ontspanningsduikaktiwiteite gereguleer deur die Wet op Ontspanningsduik, 1979.

Die wettige verantwoordelikheid van ontspanningsduikdiensverskaffers word gewoonlik sover moontlik beperk deur afstanddoenings (waivers) wat hulle vereis die kliënt moet teken voordat enige duikaktiwiteite onderneem word. Die omvang van die verantwoordelikheid van ontspanningsmakkerduik is onduidelik en is die onderwerp van aansienlike regsgedinge. Dit is waarskynlik dat dit wissel tussen jurisdiksies. Ten spyte van hierdie gebrek aan duidelikheid word makkerduik aanbeveel deur die meeste duikersertifiseringsorganisasies as veiliger as alleenduik, en sommige diensverskaffers dring daarop aan dat hul kliënte met 'n makker duik. 





</doc>
<doc id="125460" url="https://af.wikipedia.org/wiki?curid=125460" title="Gasheer">
Gasheer

'n Gasheer is 'n lewende organisme wat 'n ander organisme dra. As 'n reël geniet die gasheer geen voordeel uit die verhouding nie, maar steur hom ook nie altyd met sy gas nie. 'n Organisme wat op sy gasheer teer en die gasheer benadeel word 'n parasiet genoem. Daar is ook gevalle waar die gasheer nie die gas benadeel nie, maar net die gasheer as 'n vervoermiddel van een plek na 'n volgende gebruik.


</doc>
<doc id="125461" url="https://af.wikipedia.org/wiki?curid=125461" title="California Club">
California Club

Die California Club, wat op 24 September 1887 as 'n privaat vereniging vir leidende persoonlikhede uit alle lewenssfere in Los Angeles gevestig is, word onder die wêreld se mees prestigieuse sosiale klubs gereken. Volgens 'n ou segswyse vergader persone, wat Los Angeles bestuur, in die "Jonathan Club", maar diegene, in wie se besit die stad is, is lede van die "California Club".

Die klubhuis met agt verdiepings in die middestad van Los Angeles, wat deur die bekende argitek Robert D. Farquhar (1872–1967) in die Neorenaissance-styl ontwerp en in 1930 op 'n perseel in die suide van die destyds groeiende sakedistrik voltooi is, is die vierde hoofkwartier wat vir die klub opgerig is. Een van die hoofdoelwitte was om vir sy lede geleentheid vir ontspanning te bied. Die "American Institute of Architects" (AIA) het aan Farquhar ter geleentheid van die voltooing van die klubgebou 'n ereprys vir sy ontwerp toegeken.

Dit is tans een van die bekendste historiese bakens in die Amerikaanse Weskusmetropol, met 'n waardevolle handvervaardigde meubilering, kosbare ingevoerde tekstiele en talle antikwiteite wat die ekslusiwiteit van sy lidmaatskap weerspieël. Farquhar, wat sy akademiese opleiding by die "Massachusetts Institute of Technology" en die "École des beaux-arts" in Parys ontvang het, het die klubgebou van 'n eetsaal met daklig voorsien wat destyds as een van die indrukwekkendste binneruimtes in die Verenigde State beskou is. Die klubgebou het daarnaas ook as hoofkwartier vir die "Sunset Club" gedien, 'n eetklub en debatsvereniging wat in 1895 gevestig is.

Die "California Club" word eweneens verbind met eersterangse kookkuns, met 'n kombuis wat deur een van die leidende Amerikaanse sjefs bestuur word, en 'n gesofistikeerde wynkelder. Die gebou is geleë naby Los Angeles se Openbare Biblioteek.



</doc>
<doc id="125463" url="https://af.wikipedia.org/wiki?curid=125463" title="Chimanimanibroodboom">
Chimanimanibroodboom

Die Chimanimanibroodboom ("Encephalartos chimanimaniensis") is 'n broodboomspesie wat in die ooste van Zimbabwe voorkom. Dit is 'n bedreigde spesie wat plaaslik deur versamelaars uitgeroei is. 

Volgens 'n assessering in 2003 was daar tussen 500 and 1000 plante in die natuur oor, maar Capela (in 2006) het die bevolking geraam op 1200 volwasse plante te Makurupini, en 'n verdere 300 te Morambo, benewens enkele ander in geïsoleerde plekke.

Dit word aangetref in berggrasveld in hoëreënvalgebiede (meer as 1 800 mm per jaar), op 'n hoogte van sowat 1 000 meter bo seevlak. Dit word geassosieer met skis- en kwartsietsedimente in granietberge.


</doc>
<doc id="125464" url="https://af.wikipedia.org/wiki?curid=125464" title="Eduard Ludvik Pospichal">
Eduard Ludvik Pospichal

Eduard Ludvik Pospichal (13 Junie 1838 – 24 April 1905) was 'n Oostenrykse plantkundige van Tsjeggiese ouerskap, wat in Litomyšl in Bohemië (vandag Tsjeggië) gebore is. Pospichal was 'n onderwyser by 'n sekondêre skool in Trieste. Hy is die skrywer van ""Flora des Oesterreichischen Küstenlandes"" (1897–99), 'n omvattende verhandeling oor flora wat in streke in en om die noord-oostelike Adriatiese kus gevind word. Hy was ook die skrywer 'n studie van plante wat langs die oewers van die Cidlina- en Mrdlina-riviere in Bohemia gevind is, getiteld ""Flora van Flussgebietes der Cidlina und Mrdlina"" (1881).

Die standaard outeurs-afkorting Posp. word gebruik om hierdie persoon as die skrywer aan te dui wanneer 'n botaniese naam aangehaal word.




</doc>
<doc id="125465" url="https://af.wikipedia.org/wiki?curid=125465" title="Gustav Heinrich von Bongard">
Gustav Heinrich von Bongard

Augustus Gustav Heinrich von Bongard (12 September 1786, Bonn – 1839) was 'n Duitse plantkundige, wat in St. Petersburg in Rusland gewerk het. Hy was een van die eerste plantkundiges om nuwe plante wat destyds in Alaska (toe nog onder Russiese eienaarskap) ontdek is, te beskryf. Dit sluit spesies in wat nou van groot kommersiële belang is, bv. Sitka Spruce en Red Alder. Die monsters wat hy beskryf het, is meestal deur Carl Mertens by Sitka, Alaska, versamel. Die plant genus Bongardia (familie Berberidaceae) word tot sy eer na hom vernoem.


Die standaard outeurs-afkorting Bong. word gebruik om hierdie persoon as die skrywer aan te dui wanneer 'n botaniese naam aangehaal word.




</doc>
<doc id="125467" url="https://af.wikipedia.org/wiki?curid=125467" title="Fermatuur">
Fermatuur

Fermware of fermatuur (ook harde programmatuur) is 'n rekenaarprogram wat in hardeware ingeprogrammeer is. Dit kan op 'n eenmalige basis geskied, maar moderne tegnieke soos flitsgeheue ("flash memory") maak dit ook moontlik om fermatuur te vervang of op te dateer. Tydens die proses word 'n rekenaarvlokkie ("microchip") tipies met nuwe programme gelaai.

Fermatuur word dikwels as bestuurstelsel vir elektronika en ingebedde rekenaarstelsels gebruik waar 'n sentrale verwerker (SVE) aanwesig is. Voorbeelde hiervan is motorvoertuie, huishoudelike toestelle, elektroniese apparate en rekenaars.

Die voorvoegsel "ferm-" dui daarop dat die inhoud ferm, stewig, hard en nie veranderlik is nie. Dit sit dus tussen die sagteware (wat maklik gewysig kan word) en die hardeware (wat in beginsel nie gewysig kan word nie).

Ander faktore word by die ontwerp van fermatuur (in teenstelling met die ontwerp van algemene sagteware) in ag geneem. Om 'n paar te noem: energieverbruik, hittevrystelling, kosprys, geheueverbruik, snelheid en effektiwiteit. Die grens tussen klassieke programmering en fermatuur is egter besig om in sekere gebiede te vervaag. Vroeër is baie spesifieke bedryfstelsels vir fermatuur gebruik, terwyl algemene bedryfstelsels soos Linux toenemend hiervoor ingespan word (byvoorbeeld in horlosies, selfone, DVD-spelers, ens).

Dit is soms moontlik om fermatuur na 'n nuwe weergawe op te dateer. Dit is egter 'n riskante proses. As iets tydens die opgradering verkeerd gaan, sit die apparaat sonder 'n geldige fermatuur, wat beteken dat dit nie meer sal werk nie. Vir die rede word sommige apparate met twee fermatuurkomponente toegerus, sodat die toestel nog met die ou weergawe kan werk as die opgradering faal of die nuwe weergawe foutief is. Sommige duurder moederborde het byvoorbeeld dubbele BIOS-vlokkies.



</doc>
<doc id="125469" url="https://af.wikipedia.org/wiki?curid=125469" title="Francis John Newhook">
Francis John Newhook

Francis John (Frank) Newhook, OBE (16 November 1918 – 1 Desember 1999) was die hoof van die Skool vir Plantpatologie aan die Universiteit van Auckland, Nieu-Seeland. Hy was die eerste plantpatoloog by die universiteit as medeprofessor, (vanaf 1966, geborg deur New Zealand Forest Products), en vanaf 1969 'n persoonlike voorsitter. Voorheen was hy 'n wetenskaplike by die DSIR.

Newhook is op 16 November 1918 in Auckland gebore. Hy is opgelei by die Auckland Grammar School en die Universiteit van Auckland. Hy was getroud met Agnes Marjorie Anderson (drie kinders) en later met die pianis Janetta McStay. Tydens die Tweede Wêreldoorlog was hy 'n meester in die 2de NZEF in die Midde-Ooste en Italië. Hy is nou oorlede.

Newhook het breedvoerig oor swampatogene gepubliseer, veral Phytophthora, en het meer as 90 wetenskaplike referate en ander publikasies geskryf.

Newhook het in 1982 'n doktorsgraad aan die Universiteit van Londen verwerf. Hy is aangewys as 'n "Beampte van die Orde van die Britse Ryk" in die 1984-Koningin Verjaarsdag-viering. As die versamelaar van die holotipe-versameling is die fungi Dichomitus newhookii na hom vernoem.

In 2004 het Landcare Research een van sy laboratoriums in Auckland, die FJ Newhook Microbiology Laboratory na hom vernoem.



</doc>
<doc id="125471" url="https://af.wikipedia.org/wiki?curid=125471" title="Universiteit van Auckland">
Universiteit van Auckland

Die Universiteit van Auckland (Māori: "Te Whare Wānanga o Tāmaki Makaurau"; Engels: "University of Auckland") is die grootste universiteit in Nieu-Seeland, geleë in die land se grootste stad, Auckland.

Dit is die hoogsgegradeerde universiteit in die land, wat 81ste in die wêreldwye ranglys van universiteite (2016/17) gelys is.




</doc>
<doc id="125477" url="https://af.wikipedia.org/wiki?curid=125477" title="Promin">
Promin

Promin, of natriumglukosulfoon is 'n sulfoonmedikasie wat ondersoek is vir die behandeling van malaria, tuberkulose en melaatsheid. Dit word in die liggaam afgebreek na dapsoon, die terapeutiese vorm.

Die eerste sintese van promin word soms toegeskryf aan Edward Tillitson en B. F. Tuller van Parke-Davis & Co. Pharmaceuticals in Augustus 1937.  Alhoewel Parke-Davis wel die verbinding gesintetiseer het, was hulle hoogs waarskynlik nie die eerste nie: Emil Fromm het in samewerking met J. Wittmann verskeie sulfoonverbindings in 1908 gesintetiseer, insluitend dapsoon en 'n paar van sy derivate, onder andere promin. Fromm en Wittmann was egter eerder met chemiese as mediese navorsing besig, en vir die volgende paar dekades het niemand die mediese waarde van sulke verbindings ondersoek nie. Die mediese evaluering van poliëtersulfone het gevolg nadat die waarde van sintetiese verbindings soos sulfonamides in die behandeling van mikrobiese siektes besef is. Vroeë ondersoeke het teleurstellende resultate opgelewer, maar daarna het promin en dapsoon hulle waarde getoon in die behandeling van mikobakteriële siektes. Dit was die eerste behandeling wat enige hoop vir die beheer van sodanige infeksies getoon het.

Promin het aanvanklik veiliger as dapsoon voorgekom, en is verder by die Mayo Clinic as 'n behandeling vir tuberkulose in 'n marmot model ondersoek. Omdat dit reeds bekend was dat melaatsheid en tuberkulose beide deur mikobakterië veroorsaak word ("Mycobacterium leprae" en "Mycobacterium tuberkulose", onderskeidelik), het Guy Henry Faget van die Nasionale Leprosarium in Carville, Louisiana, inligting daaroor van Parke-Davis aangevra. Hulle het hom in kennis gestel van Edmund Cowdry se werk op melaatsheid in rotte by die Washington Universiteit Skool vir Geneeskunde. Sy suksesvolle resultate, wat in 1941 gepubliseer is, het vir Faget oortuig om te begin met studies op mense, beide met promin en natriumsulfoksoon, 'n verwante verbinding wat ook deur Abbott Laboratories verskaf is. Die eerste proewe is op ses vrywilligers gedoen, en die studie is daarna uitgebrei en in verskillende plekke herhaal. Ten spyte van ernstige newe-effekte wat veroorsaak het dat die aanvanklike toetse tydelik opgeskort is, het die medikasie geblyk doeltreffend te wees. Hierdie deurbraak is wêreldwyd gerapporteer, en het gelei tot 'n vermindering in die stigma verbonde aan melaatsheid, en gevolglike beter behandeling van pasiënte, wat byvoorbeeld toe nog steeds van openbare vervoer verbied is.

Promin is stabiel by hoër temperature en is oplosbaar in water, en kan daarom met hitte-gesteriliseer word. Dit kan binneaars ingespuit word, en word in ampules verskaf.

Buiten sy oplosbaarheid, het promin egter geen werklike voordele oor die eenvoudiger verbinding dapsoon, wat in tabletvorm toegedien kan word. Promin en ander poliëtersulfone kan ook nie as plaasvervangers vir dapsoon gebruik word wanneer probleme met verdraaglikheid ontwikkel nie, aangesien dit 'n algemene reaksie is teenoor poliëtersulfone, en nie spesifiek tot dapsoon nie.

Vandag is dapsoon, rifampisien en klofasimien die mees algemene medikasies teen melaatsheid.


</doc>
<doc id="125478" url="https://af.wikipedia.org/wiki?curid=125478" title="Olifantsrivierbroodboom">
Olifantsrivierbroodboom

Die Olifantsrivierbroodboom ("Encephalartos lanatus") is 'n broodboomspesie wat hoofsaaklik langs die Olifantsrivier in Mpumalanga voorkom.

"Encephalartos lanatus" is 'n plant wat deel uitmaak van die Zamiaceae-familie, versprei in die oostelike deel van die voormalige provinsie Transvaal, Suid-Afrika. Sy wetenskaplike naam, "lanatus", beteken wol in Latyn. Dit is die eerste keer deur die plantkundiges Otto Stapf en Burtt Davy beskryf in 1926.

Dit is 'n draagbare plant met 'n 1-1,5 m hoë stam en 'n deursnee van 25-35 cm, wat soms aan die basis uitspruit of vertak. Die blare is 100 cm lank en blougroen, byna silwer. Hulle is bedek met 'n dik waslaag, waaruit die spesifieke naam van hierdie plant kom. Die geel ruggraat is reguit, met die boonste deel duidelik geboë. Die pamflette, 10-14 cm lank, word op die ruggraat op 'n teenoorstaande wyse gerangskik, met 'n byna horisontale invoeghoek, die marges is vol en glad. Die blare van die basale gedeelte is kleiner, en is dikwels gereduseer tot slegs klein dorings.

Dit is 'n godinspesie met manlike keëls rooi van kleur, 25-30 cm lank en 5-6 cm breed. Vroulike keëls, van dieselfde vorm, is 25-30 cm lank en het 'n deursnee van 12-15 cm. Albei word ondersteun deur 'n 2-3 cm lang uitloper en elke plant produseer een tot vier daarvan. Die sade, 25-30 mm lank, het 'n ovaal- of langwerpige vorm en is bedek met 'n geel tapisserie.

Dié spesie is wydverspreid in 'n baie beperkte gebied van die Suid-Afrikaanse provinsies Mpumalanga en Gauteng, in die Olifantsrivierkom. Die habitat bestaan uit steil rotsagtige hange wat met grasvlaktes bedek is, met warm weer in die somer en koue in die winter wanneer ryp dikwels voorkom en met 'n jaarlikse neerslag tussen 660 en 770 mm. Dit groei op 'n hoogte van ongeveer 1 500 m bo seevlak.

Die IUCN Rooi Lys bevat "E. lanatus" as 'n byna-bedreigde spesie. Hoewel dit in 'n baie beperkte gebied en slegs agt plekke voorkom, is die bevolking tans stabiel.

Die spesie is opgeneem in Aanhangsel I by die "Konvensie oor internasionale handel in bedreigde spesies" (CITES).



</doc>
<doc id="125480" url="https://af.wikipedia.org/wiki?curid=125480" title="Dachau-konsentrasiekamp">
Dachau-konsentrasiekamp

Dachau was ’n konsentrasiekamp in die suide van Duitsland waar duisende Jode en ander gevangenes gedurende die Tweede Wêreldoorlog om die lewe gebring is. Die kamp is in 1933 deur Heinrich Himmler op die gronde van 'n ou ammunisiefabriek gebou. Dit was suidoos van die Middeleeuse stad Dachau, 16 km noordwes van München in die staat Beiere geleë. Die oorspronklike doel was om politieke gevangenis te interneer.

Die kamp is uitgebrei om gewone Duitse en Oostenrykse misdadigers te huisves. Uiteindelik is buitelandse burgers uit lande wat Duitsland beset of binnegeval het ook daarheen gestuur. Die Dachau-kampstelsel het tot byna 100 subkampe gegroei, wat oor die hele suide van Duitsland en Oostenryk versprei was. Die meeste hiervan was werkkampe of arbeidskommando's. Hierdie kampe is in die lente van 1945 deur Amerikaanse troepe bevry.


</doc>
<doc id="125483" url="https://af.wikipedia.org/wiki?curid=125483" title="Rousay">
Rousay

Rousay (Auld Norse: Hrólfsey beteken Rolf's eiland) is 'n klein, heuwelagtige eiland wat ongeveer 3 km noord van Mainland, Orkney geleë is.



</doc>
<doc id="125484" url="https://af.wikipedia.org/wiki?curid=125484" title="César Barbosa">
César Barbosa

César Barbosa (1954) is 'n Colombiaanse bioloog, ornitoloog en plantkundige, wat spesialiseer in die studie van Fabaceae.

In 1976 het hy sy B.A.-graad in Biologie van die Nasionale Universiteit van Colombië ontvang. Hy is 'n navorser by die Herbarium van die Nasionale Instituut vir Hernubare Natuurlike Hulpbronne en Omgewing (Colombië) (INDERENA), wat spesialiseer in peulplante, en botaniese ekspedisies in Colombië gemaak het. Sy gepubliseerde werk beskryf Indigofera spesies wat voorkom in Colombië, insluitende Indigofera hirsuta, Indigofera lespedezioides en Indigofera suffruticosa. In Augustus 2008 het hy 41 nuwe Trianea spesies beskryf en benaam. 50 spesies word onder sy afkorting C.Barbosa genoteer.

Die standaard outeurs-afkorting C.Barbosa word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="125485" url="https://af.wikipedia.org/wiki?curid=125485" title="Ngwabitsirivier">
Ngwabitsirivier

Die Ngwabitsirivier is 'n takrivier van die Selatirivier in die Limpopoprovinsie in Suid-Afrika. 

Die Selatirivier ontspring op die ruwe westelike hange van die Wolkberge, 'n deel van die Strydpoortberge, omtrent 20 km suidoos van Tzaneen.

Die Ngwabitsi- en Mulatiriviere is die Selatirivier se grootste sytakke, beide sluit van regs af aan.

In die droë seisoen is die rivierbeddding van die Ngwabitsi ook droog vir grootste deel van sy lengte.



</doc>
<doc id="125487" url="https://af.wikipedia.org/wiki?curid=125487" title="Otilia Bădescu">
Otilia Bădescu

Otilia Bădescu is 'n voormalige Roemeense tafeltennisspeler. Van 1986 tot 2005 het sy verskeie medaljes in enkel-, dubbel- en spanbyeenkomste in die Europese Tafeltenniskampioenskap en in die Wêreld Tafeltenniskampioenskap gewen.


</doc>
<doc id="125488" url="https://af.wikipedia.org/wiki?curid=125488" title="Ivan Andreadis">
Ivan Andreadis

Ivan Andreadis (3 April 1924 in Praag – 27 Oktober 1992 in Praag) was 'n voormalige Tsjeggo-Slowaakse tafeltennisspeler. Hy het van 1947 tot 1957 verskeie medaljes in enkel-, dubbel- en spanbyeenkomste in die Wêreld Tafeltenniskampioenskap gewen.


</doc>
<doc id="125489" url="https://af.wikipedia.org/wiki?curid=125489" title="Ulf Bengtsson">
Ulf Bengtsson

Ulf Bengtsson (26 Januarie 1960 – 17 Maart 2019) is 'n manlike voormalige tafeltennisspeler uit Swede. Van 1983 tot 1988 het hy verskeie medaljes gewen in enkel-, dubbel- en spanbyeenkomste in die Europese Tafeltenniskampioenskap, en twee silwermedaljes vir die Sweedse span in die Wêreld Tafeltenniskampioenskap. Hy het ook in 1984 die derde plek behaal by die Wêreldbeker-toernooi in Tafeltennis.


</doc>
<doc id="125490" url="https://af.wikipedia.org/wiki?curid=125490" title="Baguio Wong">
Baguio Wong

Baguio Wong Bik Yiu (Sjinees: 黃碧瑤; Jyutping: wong4 bik1 jiu4) is 'n voormalige vroulike tafeltennisspeler van Hong Kong. Van 1952 tot 1956 het sy verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap gewen. 


</doc>
<doc id="125491" url="https://af.wikipedia.org/wiki?curid=125491" title="Choi Kyung-ja">
Choi Kyung-ja

Choi Kyung-Ja (gebore 19??) is 'n voormalige vroulike tafeltennisspeler uit Suid-Korea. Van 1957 tot 1964 het sy verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap gewen. Sy het ook in 1959 'n silwermedalje in die vroulike span-byeenkoms by die Wêreld Tafeltenniskampioenskap gewen.


</doc>
<doc id="125492" url="https://af.wikipedia.org/wiki?curid=125492" title="Chen Zihe">
Chen Zihe

Chen Zihe (Sjinees: 子 荷; gebore 29 Februarie 1968) is 'n vroulike Chinese tafeltennisspeler. Sy het 'n silwermedalje by die 1992-Olimpiese Spele in die vroue se dubbelspel, saam met Gao Jun gewen.


</doc>
<doc id="125493" url="https://af.wikipedia.org/wiki?curid=125493" title="Chen Xinhua">
Chen Xinhua

Chen Xinhua (gebore 30 Januarie 1960) is 'n voormalige manlike tafeltennisspeler. Hy is oorspronklik van China, maar het in 1990 Engelse burgerskap verkry. Van 1978 tot 1992 het hy verskeie medaljes in enkel-, dubbel- en spanbyeenkomste in die Wêreld Tafeltenniskampioenskap gewen. Hy is ook die wenner van die Wêreldbeker-toernooi in 1985.


</doc>
<doc id="125494" url="https://af.wikipedia.org/wiki?curid=125494" title="Chen Pao-pei">
Chen Pao-pei

Chen Pao-Pei (Chinees: 陳 寶貝) (gebore 1934) is 'n voormalige vroulike tafeltennisspeler uit Taiwan. Sy het in 1953 en 1957 verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap gewen.


</doc>
<doc id="125495" url="https://af.wikipedia.org/wiki?curid=125495" title="Cao Yanhua">
Cao Yanhua

"Cao Yanhua" (Chinees: 曹燕华; Pinyin: Cáo Yànhuá) is 'n voormalige vroulike tafeltennisspeler uit China. Van 1978 tot 1985 het sy verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap en in die Wêreld Tafeltenniskampioenskap gewen.


</doc>
<doc id="125496" url="https://af.wikipedia.org/wiki?curid=125496" title="Hugo Calderano">
Hugo Calderano

Hugo Marinho Borges Calderano (gebore 22 Junie 1996 in Rio de Janeiro) is 'n Brasiliaanse tafeltennisspeler wat aan die Olimpiese Spele van 2016 deelneem het.


</doc>
<doc id="125497" url="https://af.wikipedia.org/wiki?curid=125497" title="Chen Longcan">
Chen Longcan

"Dit is 'n Chinese naam; Die van is Chen."

Chen Longcan (Chinees: 灿龙灿; gebore 21 Maart 1965) is 'n manlike Chinese tafeltennisspeler. Hy het tydens die 1988-Olimpiese Spele in Seoul in die mans dubbelspel saam met Wei Qingguang gewen.



</doc>
<doc id="125498" url="https://af.wikipedia.org/wiki?curid=125498" title="Wei Qingguang">
Wei Qingguang

Wei Qingguang (Chinees: 韦 晴 光; gebore 2 Julie 1962) is 'n Chinese tafeltennisspeler. Hy het in die Olimpiese Somerspele 1988 in Seoul die dubbelspel met Chen Longcan gewen. Hy het later Japan verteenwoordig en sy naam verander na Seiko Iseki.


</doc>
<doc id="125499" url="https://af.wikipedia.org/wiki?curid=125499" title="Cao Zhen">
Cao Zhen

Cao Zhen (Chinees: 曹 臻; Pinyin: Cáo Zhēn; gebore 8 Januarie 1987 in Shandong) is 'n vroulike Chinese tafeltennisspeler.


</doc>
<doc id="125500" url="https://af.wikipedia.org/wiki?curid=125500" title="Cai Zhenhua">
Cai Zhenhua

Cai Zhenhua (Vereenvoudigde Chinees: 蔡振华; Tradisionele Chinees: 蔡振華; Pinyin: Cài Zhènhuá; gebore 3 September 1961 in Wuxi, Jiangsu) is 'n voormalige manlike tafeltennis speler uit China. Hy is die adjunk-direkteur van die staat se algemene administrasie van sport en die president van die Chinese Voetbalvereniging, die Chinese Pluimbalvereniging en die Chinese Tafeltennisvereniging.


</doc>
<doc id="125501" url="https://af.wikipedia.org/wiki?curid=125501" title="Patrick Chila">
Patrick Chila

Patrick Chila (gebore 27 November 1969 in Ris-Orangis, Essonne) is 'n Franse tafeltennisspeler wat van 1992 tot 2008 by vyf Olimpiese Spele meegeding het.

Hy het in die 2000 Olimpiese Spele 'n brons medalje gewen saam met Jean-Philippe Gatien in die dubbelspel. Hy was ook vier keer die Franse kampioen (1998, 2003, 2007, 2008).

Hy het sy internasionale aftrede aangekondig ná sy deelname aan die Olimpiese Spele in Beijing in 2008.



</doc>
<doc id="125502" url="https://af.wikipedia.org/wiki?curid=125502" title="Jean-Philippe Gatien">
Jean-Philippe Gatien

Jean-Philippe Gatien (gebore 16 Oktober 1968 in Alès, Frankryk) is 'n afgetrede Franse tafeltennisspeler.

Hy het van 1988 tot 2000 aan vier Olimpiese Spele deelgeneem, en het silwer in die enkelspel gewen by die Olimpiese Spele in 1992, en dubbele brons (met Patrick Chila) by die Olimpiese Somerspele 2000 in Sydney. Hy het die Wêreld Tafeltenniskampioenskap in 1993 gewen, die Wêreldbeker-toernooi in 1994, en was 13-keer die "champion de France".
Hy was 'n linkshandige speler, met aanvallende styl, en het 'n uitstekende voorhand-mokerhou gehad.

Na aanleiding van talle beserings het Gatien op 15 Mei 2004 uitgetree. Omdat hy sy debuut by die Franse klub AS Salindres gemaak het, het hy sy finale openbare verskyning daar in 'n vertoonwedstryd met Patrick Chila in Junie 2006, gemaak. Sy lang lys van oorwinnings maak hom die grootste Franse tafeltennis speler van alle tye.



</doc>
<doc id="125503" url="https://af.wikipedia.org/wiki?curid=125503" title="Chen Jing">
Chen Jing

Chen Jing (vereenvoudigde Chinees: 陈静; tradisionele Chinees: 陳靜; pinyin: Chen Jing; gebore op 20 September 1968 in Wuhan, Hubei) is 'n tafeltennisspeler en Olimpiese kampioen vir China en later Olimpiese medalis vir Chinese Taipei.

Sy het in die Olimpiese Somerspele 1988 in Seoul 'n goue medalje in enkelspel en 'n silwermedalje in die dubbelspel gekry.

Sy het vir Taiwan 'n silwermedalje by die Olimpiese Spele in 1996 in Atlanta ontvang, die enigste medalje vir Taipei in die Olimpiese Spele. Sy het 'n brons medalje by die 2000 Somer Olimpiese Spele in Sydney ontvang.


</doc>
<doc id="125504" url="https://af.wikipedia.org/wiki?curid=125504" title="Dang Ye-seo">
Dang Ye-seo

Dang Ye-Seo (Hangul: 당예서, Hanja: 唐 汭 序; Koreaanse uitspraak: [taŋ.je̞.sʌ]; gebore 27 April 1981 in Changchun, Jilin, China en oorspronklik bekend as Tang Na 唐娜) is 'n genaturaliseerde Suid-Koreaanse tafeltennis speler. Sy was deel van die tafeltennis span wat 'n bronsmedalje gewen het by die 2008-somer Olimpiese Spele, en deel van die span wat 'n bronsmedalje by die Wêreldbeker-toernooi in 2012 gewen het.



</doc>
<doc id="125505" url="https://af.wikipedia.org/wiki?curid=125505" title="Klaserierivier">
Klaserierivier

Die Klaserierivier is 'n takrivier van die Olifantsrivier, wat in Mpumalanga en die Limpopoprovinsies van Suid-Afrika vloei. 



Vloei deur Mpumalanga en Limpopo.




</doc>
<doc id="125507" url="https://af.wikipedia.org/wiki?curid=125507" title="Klein Olifantsrivier">
Klein Olifantsrivier

Die Klein Olifantsrivier is 'n takrivier van die Olifantsrivier in die provinsie Mpumalanga in Suid-Afrika. 


Vloei rigting noordwes, van naby Breyten tot noordwes van Middelburg, Mpumalanga.


</doc>
<doc id="125508" url="https://af.wikipedia.org/wiki?curid=125508" title="Tongwanerivier">
Tongwanerivier

Die Tongwanerivier is 'n klein sytak van die Olifantsrivier in die Limpopoprovinsie in Suid-Afrika. 


</doc>
<doc id="125509" url="https://af.wikipedia.org/wiki?curid=125509" title="Nkumpirivier">
Nkumpirivier

Die Nkumpirivier is 'n klein sytak van die Olifantsrivier in die Limpopoprovinsie in Suid-Afrika. 

Vloei deur Mpumalanga en Limpopo.



</doc>
<doc id="125510" url="https://af.wikipedia.org/wiki?curid=125510" title="Mulatirivier">
Mulatirivier

Die Mulatirivier is 'n sytak van die Selatirivier, op sy beurt 'n tak van die Olifantsrivier in die Limpopoprovinsie in Suid-Afrika. 



</doc>
<doc id="125511" url="https://af.wikipedia.org/wiki?curid=125511" title="Spekboomrivier">
Spekboomrivier

Die Spekboomrivier is 'n lang sytak van die Steelpoortrivier, op sy beurt weer 'n tak van die Olifantsrivier in die Limpopoprovinsie in Suid-Afrika. 



</doc>
<doc id="125512" url="https://af.wikipedia.org/wiki?curid=125512" title="Venus de Milo">
Venus de Milo

Afrodite van Milos (Grieks: Αφροδίτη της Μήλου, Aphroditi tis Milou), meer bekend as "Venus de Milo" is antieke Griekse beeld en een van die bekendste werke van die Antieke Griekse kuns. Dit is geskep tussen 130 en 100 v.C. en daar word vermoed dat 'n beeld van Afrodite is; die Griekse god van liefde en skoonheid (Venus in Romeinse mitologie). Die beeld is geskep uit marmer en is 203 cm hoog. 'n Gedeelte van die arm en voetstuk het afgebreek nadat dit ontdek is. Daar word vermoed dat die geskep is deur "Alexandros van Antioch". Dit staan tans in die Louvre, Parys. Dit is vernoem na die Griekse eiland Milos waar dit gevind is.


</doc>
<doc id="125514" url="https://af.wikipedia.org/wiki?curid=125514" title="Mosesrivier">
Mosesrivier

Die Mosesrivier is 'n kleiner sytak van die Olifantsrivier in die Limpopoprovinsie in Suid-Afrika. 

Vloei deur Mpumalanga en Limpopo.



</doc>
<doc id="125516" url="https://af.wikipedia.org/wiki?curid=125516" title="Chiang Peng-lung">
Chiang Peng-lung

Chiang Peng-Lung (Tradisionele Sjinees: 蔣澎龍; Vereenvoudigde Sjinees: 蒋澎龙; Pinyin: Jiǎng Pengngang; gebore 24 Julie 1976 in Penghu) is 'n manlike Taiwannese professionele tafeltennisspeler.


</doc>
<doc id="125517" url="https://af.wikipedia.org/wiki?curid=125517" title="Daniela Dodean">
Daniela Dodean

Daniela Dodean (gebore 13 Januarie 1988 in Arad), is 'n Roemeense professionele tafeltennisspeler en Europese kampioen. Sy het deelgeneem vir Roemenië in die vroue-enkelspel en spanne by die 2008-somer Olimpiese Spele, die vroue-enkelspel by die Olimpiese Somerspele 2012 asook die span en individuele items by die Olimpiese Somerspele 2016. Sedert 2011 woon sy in Schwechat, Oostenryk, en oefen by die Werner Schlager Akademie.
Haar broer, Adrian, is ook 'n tafeltennisspeler.


</doc>
<doc id="125518" url="https://af.wikipedia.org/wiki?curid=125518" title="Vlasta Depetrisová">
Vlasta Depetrisová

Vlasta Depetrisová (20 Desember 1920, Plzeň – 23 Oktober 2003, Plzeň) was 'n vroulike tafeltennisspeler uit Tsjeggo-Slowakye. Van 1936 tot 1948 het sy verskeie medaljes in enkel-, dubbel- en spanbyeenkomste in die Wêreld Tafeltenniskampioenskap gewen.


</doc>
<doc id="125519" url="https://af.wikipedia.org/wiki?curid=125519" title="Mohlapitserivier">
Mohlapitserivier

Die Mohlapitserivier is 'n kleiner takrivier van die Olifantsrivier in sentraal-Limpopoprovinsie in Suid-Afrika. Dit vloei in 'n suidelike rigting en sluit by die Olifants se linkerwal aan teen 'n 90° hoek.




</doc>
<doc id="125520" url="https://af.wikipedia.org/wiki?curid=125520" title="Helen Elliot">
Helen Elliot

Helen Elliot (20 Januarie 1927 – 12 Januarie 2013) was 'n tafeltennisspeler uit Skotland. Van 1948 tot 1957 het sy verskeie medaljes in dubbelspel in die Wêreld Tafeltenniskampioenskap gewen.


</doc>
<doc id="125521" url="https://af.wikipedia.org/wiki?curid=125521" title="Fujie Eguchi">
Fujie Eguchi

Fujie Eguchi (江口 冨 士 枝, Eguchi Fujie, gebore 18 November 1932 in Nagasaki) is 'n voormalige vroulike tafeltennisspeler van Japan. Van 1954 tot 1959 het sy verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap gewen, en in die Wêreld Tafeltenniskampioenskap.


</doc>
<doc id="125522" url="https://af.wikipedia.org/wiki?curid=125522" title="Tomie Edano">
Tomie Edano

Tomie Edano (枝 野 と み え Edano Tomie) is 'n voormalige vroulike tafeltennisspeler van Japan. Van 1973 tot 1976 het sy verskeie medaljes in enkel-, dubbel- en spanbyeenkomste in die Wêreld Tafeltenniskampioenskap en in die Asiatiese Tafeltenniskampioenskap gewen.


</doc>
<doc id="125523" url="https://af.wikipedia.org/wiki?curid=125523" title="Oksana Fadeyeva">
Oksana Fadeyeva

Oksana Fadeyeva (gebore 16 Maart 1975) (née Kushch) is 'n Russiese tafeltennisspeler. Sy het aan die Olimpiese Somerspele 2008 deelgeneem, en het die eerste ronde van die enkelspelkompetisie bereik. Sy het in 2004 aan beide die enkelspel en dubbelspel deelgeneem.



</doc>
<doc id="125524" url="https://af.wikipedia.org/wiki?curid=125524" title="Naoko Fukatsu">
Naoko Fukatsu

Naoko Fukatsu (gebore 1944 in Okazaki, Aichi) is 'n vroulike tafeltennisspeler van Japan. Van 1964 tot 1967 het sy verskeie medaljes in enkel-, dubbel- en spanbyeenkomste in die Wêreld Tafeltenniskampioenskap en in die Asiatiese Tafeltenniskampioenskap gewen.


</doc>
<doc id="125525" url="https://af.wikipedia.org/wiki?curid=125525" title="Makhutswirivier">
Makhutswirivier

Die Makhutswirivier is 'n kleiner takrivier van die Olifantsrivier in die Limpopoprovinsie in Suid-Afrika. 

Die rivier het self drie bene of takke (almal met dieselfde naam), wat soms parallel met mekaar loop, afhangende van die landgebied se kontoer.



</doc>
<doc id="125527" url="https://af.wikipedia.org/wiki?curid=125527" title="Asiatiese Tafeltenniskampioenskap">
Asiatiese Tafeltenniskampioenskap

Die Asiatiese Tafeltenniskampioenskap is 'n tweejaarlikse tafeltennistoernooi wat beskou word as kontinentale kampioenskappe deur die Internasionale Tafeltennis Federasie (ITTF). Van 1952 tot 1972 is die toernooi georganiseer deur die Tafeltennis Federasie van Asië (TTFA). Die Asiatiese Tafeltennisvereniging (ATTU) het sy eie Asiatiese Kampioenskappe begin weens die verdeling van nasionale tafeltennisverenigings in Asië.



</doc>
<doc id="125528" url="https://af.wikipedia.org/wiki?curid=125528" title="Gizella Farkas">
Gizella Farkas

Gizella Farkas (18 November 1925 in Miskolc – 17 Junie 1996 in Wene) was 'n vroulike tafeltennisspeler uit Hongarye. Van 1947 tot 1960 het sy verskeie medaljes in enkel-, dubbel- en spanbyeenkomste in die Europese Tafeltenniskampioenskap en in die Wêreld Tafeltenniskampioenskap gewen.

Van 1974 tot haar dood het sy in Oostenryk gewoon.


</doc>
<doc id="125529" url="https://af.wikipedia.org/wiki?curid=125529" title="Europese Tafeltenniskampioenskap">
Europese Tafeltenniskampioenskap

Die Europese Tafeltenniskampioenskap is 'n internasionale tafeltenniskompetisie vir die nasionale spanne van die lidverenigings van die Europese Tafeltennisunie (ETTU). Die kompetisie is die eerste keer in 1958 gehou, waarna die ETTU die Europese Kampioenskap elke twee jaar in ewegenommerde jare gehou het. Vanaf 2002 het hulle oorgeskakel na onewe jare, en vanaf 2007 word die kompetisie jaarliks gehou.


</doc>
<doc id="125530" url="https://af.wikipedia.org/wiki?curid=125530" title="Kameelrivier">
Kameelrivier

Die Kameelrivier (in Mpumalanga) is 'n takrivier van die Elandsrivier, op sy beurt weer 'n sytak van die Olifantsrivier, Limpopo in Suid-Afrika. 


</doc>
<doc id="125532" url="https://af.wikipedia.org/wiki?curid=125532" title="Molototsirivier">
Molototsirivier

Die Molototsi is 'n sytak van die Groot-Letabarivier in die Limpopoprovinsie, Suid-Afrika. 

Die Molototsirivier ontspring in die berge noordwes van Modjadjiskloof.



</doc>
<doc id="125533" url="https://af.wikipedia.org/wiki?curid=125533" title="Letsitelerivier">
Letsitelerivier

Die Letsitelerivier is 'n takrivier van die Groot-Letabarivier in die Limpopoprovinsie, Suid-Afrika. 

Die Letsitelerivier ontspring oos van Magoebaskloof en suid van die groot dorp Tzaneen.

Die Letsitelerivier mond uit in die Groot-Letabarivier net wes van die vrugteboerderydorpie Letsitele.



</doc>
<doc id="125535" url="https://af.wikipedia.org/wiki?curid=125535" title="Godwin se wet">
Godwin se wet

Godwin se wet (""Godwin's law"" in die oorspronklike Engels, of Godwin se reël van Hitler analogieë) is 'n Internet gesegde wat beweer dat, soos 'n aanlyn bespreking langer word, die waarskynlikheid van 'n vergelyking met Hitler na 1 neig. Met ander woorde, as 'n aanlyn-bespreking (ongeag die onderwerp of omvang) lank genoeg aangaan, sal iemand vroeër of later iemand of iets met Hitler of sy dade vergelyk.

Die stelling is oorspronklik deur die Amerikaanse prokureur en skrywer Mike Godwin in 1990 gemaak. Godwin se wet het oorspronklik spesifiek na Usenet nuusgroep besprekings verwys. Dit word egter deesdae op alle gestruktureerde aanlyn besprekings toegepas, soos byvoorbeeld Internet forums en geselskamers, sowel as toesprake, artikels, en ander retoriek waar sogenaamde "reductio ad Hitlerum" (reduksie tot Hitler, 'n sinspeling op "reductio ad absurdum") kan plaasvind.

In 2012 is ""Godwin's law"" opgeneem in die derde uitgawe van die "Oxford English Dictionary".

Met betrekking tot die waarskynlikheidsleer, kan Godwin se wet gesien word 'n spesiale geval van 'n Bernoulli proses.

Daar is 'n verskeidenheid uitvloeisels van Godwin se wet, waarvan sommige as minder en sommige meer kanoniek beskou word (deurdat hulle deur Godwin self opgeneem is). Daar is byvoorbeeld 'n tradisie in nuusgroepe en ander Internet-gespreksforums dat sodra so 'n vergelyking gemaak word, die bespreking klaar is, en dat wie ookal Hitler genoem het, outomaties die debat verloor het. Hierdie beginsel self word dikwels Godwin se wet genoem.

Godwin se wet kan ook as 'n afleidingstaktiek gebruik word, of selfs as 'n vorm van sensuur, deur 'n teenstander se argument verkeerdelik as oordrywing te skilder alhoewel die vergelykings eintlik gepas is. Soortgelyke kritiek van die "wet" (of "ten minste die verwronge weergawe wat voorgee om alle vergelykings met Duitse misdade te verbied") is deur die Amerikaanse prokureur, joernalis en skrywer Glenn Greenwald gemaak.

Godwin het gesê dat hy die wet in 1990 as 'n eksperiment in memetiek voorgestel het.

Godwin se wet gee nie voor om 'n logiese fout te verwoord nie; dit is eerder as 'n memetiese werktuig voorgestel om die voorkoms van onvanpaste hiperboliese vergelykings te verminder. Godwin beweer dat hy dit doelbewus opgestel het asof dit 'n wet van die natuur of die wiskunde sou wees, maar dat sy doel retories en pedagogies van aard was, naamlik om mense wat ondenkende vergelykings met Hitler maak, 'n bietjie harder oor die Holocaust te laat dink. In Desember 2015, het Godwin kommentaar gelewer oor vergelykings wat in verskeie artikels gemaak is tussen Nazis en fasciste eendersyds, en die Republikeinse presidensiële kandidaat Donald Trump andersyds: "As jy nadenkend is en 'n werklike bewustheid van die geskiedenis toon, gaan voort en verwys na Hitler toe jy praat oor Trump. Of enige ander politikus." Op 13 Augustus 2017, het Godwin soortgelyke opmerkings op sosiale netwerke Facebook en Twitter gemaak met betrekking tot die vorige twee dae se Unite the Right betogings in Charlottesville, Virginia, en pogings ondersteun om die organiseerders met Nazi's te vergelyk.




</doc>
<doc id="125537" url="https://af.wikipedia.org/wiki?curid=125537" title="Elandsrivier (Krokodil, Mpumalanga)">
Elandsrivier (Krokodil, Mpumalanga)

Die Elandsrivier is 'n takrivier van die Krokodilrivier in Mpumalanga in Suid-Afrika. 



</doc>
<doc id="125538" url="https://af.wikipedia.org/wiki?curid=125538" title="Elandsrivier (meersinnig)">
Elandsrivier (meersinnig)

Die Elandsrivier in Suid-Afrika "oorstroom sy oewers" wat betref naamgewing:


</doc>
<doc id="125543" url="https://af.wikipedia.org/wiki?curid=125543" title="Ella Zeller">
Ella Zeller

Ella Zeller (gebore 26 November 1933) is 'n afgetrede Roemeense tafeltennisspeler, afrigter en administrateur. Van 1952 tot 1964 het sy verskeie medaljes in enkel-, dubbel- en spanbyeenkomste in die Europese Tafeltenniskampioenskap en in die Wêreld Tafeltenniskampioenskap gewen. In 1995 is sy ingewy by die "ITTF Hall of Fame".

Zeller het tafeltennis in Timisoara begin oefen, en later na Boekarest verskuif. Sy het gegradueer by 'n instituut vir liggaamlike opvoeding, en na aftrede van kompetisies gewerk as 'n tafeltennisafrigter vir die nasionale span (1967–1989). Sy het ook leidende posisies in die nasionale en Europese tennistafel-federasies geneem, en as president van die nasionale kommissie vir vroue-sport gedien. In 1989 het sy na Duitsland verhuis waar sy in 1990–1994 vir die Duitse Tafeltennis Federasie gewerk het.



</doc>
<doc id="125544" url="https://af.wikipedia.org/wiki?curid=125544" title="Yoon Ki-sook">
Yoon Ki-sook

"Hierdie is 'n Koreaanse naam, die van is" Yoon.

Yoon Ki-sook is 'n voormalige vroulike tafeltennisspeler uit Suid-Korea. In 1967 het sy twee medaljes in enkel- en spanbyeenkomste by die Asiatiese Tafeltenniskampioenskap gewen. 


</doc>
<doc id="125545" url="https://af.wikipedia.org/wiki?curid=125545" title="Yan Sen">
Yan Sen

"Hierdie is 'n Chinese naam, die van is" Yan.

Yan Sen (阎森; gebore 16 Augustus 1975) is 'n Chinese tafeltennisspeler.



</doc>
<doc id="125546" url="https://af.wikipedia.org/wiki?curid=125546" title="Yu Sun-bok">
Yu Sun-bok

"Hierdie is 'n Koreaanse naam, die van is" Yu.
Yu Sun-bok (Hangul: 유순복; gebore 2 Augustus 1970) is 'n voormalige damestafeltennisspeler van Noord-Korea wat deelgeneem het aan die Olimpiese Somerspele 1992. 


</doc>
<doc id="125547" url="https://af.wikipedia.org/wiki?curid=125547" title="Yoon Jae-young">
Yoon Jae-young

Yoon Jae-young (Koreaanse uitspraak: [jun.dʑɛ̝.jʌŋ]; gebore 5 Februarie 1983) is 'n Suid-Koreaanse tafeltennisspeler. Hy het tydens die Olimpiese Somerspele 2008 'n bronsmedalje gewen vir die Suid-Koreaanse mansspan.



</doc>
<doc id="125549" url="https://af.wikipedia.org/wiki?curid=125549" title="Yoo Nam-kyu">
Yoo Nam-kyu

"Hierdie is 'n Koreaanse naam, die van is" Yoo.

Yoo Nam-kyu (gebore 4 Junie 1968) is 'n voormalige manlike tafeltennisspeler uit Suid-Korea wat aan die Olimpiese Somerspele 1988, die Olimpiese Somerspele 1992 en die Olimpiese Somerspele 1996 deelgeneem het. 

In 1988 het hy die goue medalje in die mansenkelspel en die bronsmedalje in die mansdubbelspel saam met Ahn Jae-hyung gewen.

Vier jaar later het hy saam met Kim Taek-soo die bronsmedalje in die mansdubbelspel gewen.

In Atlanta (1996) het hy saam met Lee Chul-seung die bronsmedalje in die mansdubbelspel gewen.

Hy is tans die hoofafrigter van Suid-Korea se nasionale mansspan.



</doc>
<doc id="125551" url="https://af.wikipedia.org/wiki?curid=125551" title="Lee Chul-seung">
Lee Chul-seung

"Hierdie is 'n Koreaanse naam, die van is Lee."

Lee Chul-seung (Hangul: 이철승) (gebore 29 Junie 1972) is 'n voormalige manstafeltennisspeler van Suid-Korea.

By die Olimpiese Somerspele 1992 in Barcelona het hy saam met Kang Hee-chan die bronsmedalje in die mansdubbelspel gewen.
Vier jaar later het hy weer die brons medalje in die mansdubbelspel gewen saam met Yoo Nam-kyu by die Olimpiese Somerspele 1996 in Atlanta, VSA.

Tydens die grootste gedeelte van die 1990's en vroeë 2000's was hy die top-dubbelspeler in Suid-Korea, en het saam met ses verskillende spanmaats gespeel.



</doc>
<doc id="125553" url="https://af.wikipedia.org/wiki?curid=125553" title="Kim Taek-soo">
Kim Taek-soo

"Hierdie is 'n Koreaanse naam, die van is" Kim.

Kim Taek-soo (Hangul: 김택수, Hanja: 金 擇 洙) (gebore 25 Mei 1970) is 'n voormalige manlike tafeltennisspeler van Suid-Korea. Taek Soo speel met die pengreepstyl en gebruik 'n enkele kant van die spaan in teenstelling met die nuwer styl van omgekeerde rughandlusse wat 'n groot deel van die Chinese pengreep-arena geword het.

Kim Taek-soo is in 2010 aangestel as die nuwe nasionale afrigter van die Koreaanse Nasionale Tafeltennisspan. Dit is onbekend wanneer hy bydie huidige hoofafrigter, Yoo Nam-kyu, oorgeneem het.



</doc>
<doc id="125554" url="https://af.wikipedia.org/wiki?curid=125554" title="Ahn Jae-hyung">
Ahn Jae-hyung

Ahn Jae-hyung (Hangul: 안재형, Hanja: 安 宰 亨; gebore 8 Januarie 1965) is 'n voormalige manlike tafeltennisspeler van Suid-Korea wat deelgeneem het aan die 1988 Olimpiese Spele.

Hy het in 1989 met die Chinese tafeltennis speler Jiao Zhimin getrou. Die egpaar se seun, gholfspeler An Byeong-hun, het die jongste kampioen in die Verenigde State se Amateurkampioenskapgeskiedenis geword en die 2009-byeenkoms op 17-jarige ouderdom gewen.


</doc>
<doc id="125555" url="https://af.wikipedia.org/wiki?curid=125555" title="Kang Hee-chan">
Kang Hee-chan

Kang Hee-chan (Hangul: 강희찬, Hanja: 姜煕燦) (gebore 10 Mei 1970) is 'n voormalige manlike tafeltennisspeler uit Suid-Korea. By die Olimpiese Somerspele van 1992 in Barcelona het hy saam met Lee Chul-seung die bronsmedalje in die mansdubbelspel gewen.



</doc>
<doc id="125556" url="https://af.wikipedia.org/wiki?curid=125556" title="An Byeong-hun (Gholf)">
An Byeong-hun (Gholf)

An Byeong-hun (Koreaans: 안병훈, gebore 17 September 1991), of Byeong-Hun An, is 'n professionele Koreaanse gholfspeler. In Augustus 2009 het hy die jongste wenner ooit van die Amerikaanse Amateurtoernooi geword.

Hy is in Seoel, Suid-Korea gebore en is die seun van Ahn Jae-hyung en Jiao Zhimin, albei voormalige medaljewenners in tafeltennis by die Olimpiese Somerspele 1988 in Seoel. 


</doc>
<doc id="125558" url="https://af.wikipedia.org/wiki?curid=125558" title="Jiao Zhimin">
Jiao Zhimin

Jiao Zhimin (Sjinees: 焦志敏; gebore 1 Desember 1963) is 'n voormalige vroulike Sjinese tafeltennisspeler.

Sy het by die 1988 Olimpiese Spele 'n bronsmedalje in die vroue-enkelspel gewen en 'n silwermedalje in die vroue-dubbelspel. [1] Sy was 'n semi-finalis in die vroue-enkelspel en dubbelspel by die 1985 Wêreldkampioenskappe in Gotenburg. By die 1987 Wêreldkampioenskap in Nieu-Delhi was sy die tweede keer in die gemengde dubbelspel, en was hy 'n lid van China se seëvierende span.

Sy het in 1989 met die Suid-Koreaanse tafeltennisspeler Ahn Jae-hyung getrou. Die egpaar se seun, gholfspeler An Byeong-hun, het die jongste kampioen geword in die Verenigde State se Amateurkampioenskapgeskiedenis en het die 2009-byeenkoms op die ouderdom van 17 gewen.

In onlangse jare het Jiao 'n geselsprogram op China se CCTV-5 televisiesportkanaal aangebied.


</doc>
<doc id="125559" url="https://af.wikipedia.org/wiki?curid=125559" title="Yang Young-ja">
Yang Young-ja

Yang Young-ja (Hangul: 양영자, Hanja: 梁英子; gebore 6 Julie 1964) is 'n afgetrede vroulike tafeltennisspeler van Suid-Korea wat goue medaljes in die vroue dubbelspel gewen het by die 1987 Wêreldbeker-wêreldkampioenskap en die 1988 Somer Olimpiese Spele, saam met Hyun Jung-hwa. Sy het ook in 1983 en 1987 tweede plekke behaal in die vroue enkelspel wêreldkampioenskap.

Sy het net ná die Olimpiese Somerspele van 1988 uitgetree, en woon tans in Seoul as 'n tafeltennisafrigter wat verantwoordelik is vir die junior span van Suid-Korea.


</doc>
<doc id="125560" url="https://af.wikipedia.org/wiki?curid=125560" title="Hyun Jung-hwa">
Hyun Jung-hwa

Hyun Jung-hwa (Hangul: 현정화; Hanja: 玄 静 和; gebore 6 Oktober 1969 in Busan, Suid-Korea) is 'n uitgetrede vroulike tafeltennisspeler van Suid-Korea wat deelgeneem het aan die 1988 Somer Olimpiese Spele en die 1992 Olimpiese Spele.


</doc>
<doc id="125561" url="https://af.wikipedia.org/wiki?curid=125561" title="Mentol">
Mentol

Mentol is 'n organiese verbinding wat sinteties vervaardig word, of uit natuurlike bronne soos byvoorbeeld kruisement of ander plantolies verkry word. Dit is 'n wasagtige, kristallyne stof. Dit is deurskynend of wit, en is by kamertemperatuur 'n vaste stof. Die belangrikste vorm van mentol wat in die natuur voorkom, is (−)-mentol, t.w. die (1"R",2"S",5"R") konfigurasie. Mentol het effense plaaslike verdowingseffekte, en verminder irritasie. Om hierdie rede word dit wyd gebruik om keelirritasie teen te werk. Mentol is ook 'n swak kappa opioïedreseptor agonis.

Natuurlike mentol bestaan as 'n enkele suiwer stereo-isomeer, byna altyd die (1"R",2"S",5"R") vorm (links onder in die diagram hieronder). Die agt moontlike stereoisomere is:

In die natuurlike verbinding is die isopropiel groep is in die "trans" oriëntasie teenoor beide die metiel- en hidroksielgroep. Hierdie konfigurasie kan dus in enige van die volgende maniere getoon word:

Die (+)- en (–)- enantiomere van mentol is die mees stabiele vorms, gebaseer op hulle sikloheksaan konformasies. Met die ring self in 'n stoelvorm, is die drie groot substituënte ekwatoriaal gelëe.

Die twee kristalvorme van rasemiese mentol het smeltpunte van 28 °C en 38 °C. Suiwer (−)-mentol het vier kristalvorme, waarvan die mees stabiele die α vorm, is: die bekende breë naalde.

Mentol se vermoë om koue-sensitiewe TRPM8 reseptore in die vel te stimuleer is verantwoordelik vir die bekende koel sensasie wat dit ontlok wanneer dit ingeasem of geëet word, of kontak maak met die vel. In hierdie sin is dit soortgelyk aan capsaïsiene, die chemiese stowwe wat verantwoordelik is vir die brandgevoel wat deur brandrissies ontlok word: hulle stimuleer die hittereseptore, ook sonder dat 'n verandering in temperatuur plaasvind.

Mentol se analgetiese eienskappe word deur 'n selektiewe aktivering van k-opioïedreseptore bemiddel. Mentol blok ook spanningsensitiewe natriumkanale, en verminder sodoende neurale aktiwiteit wat spiere stimuleer. 'n Studie het getoon dat plaaslike absorpsie van ibuprofen nie verhoog word deur mentol nie, maar dat die twee middels egter 'n komplementêre pynstillende effek het.

Sommige studies toon dat mentol as 'n positiewe allosteriese modulator op GABA reseptor inwerk, en GABAergiese oordrag in PAG neurone verhoog. Mentol het ook narkotiese eienskappe, soortgelyk aan propofol, deurdat hy dieselfde setels van die GABA reseptor moduleer.

Mentol vind wye aanwending in die tandheelkunde as 'n plaaslike antibakteriese middel: dit is werksaam teen verskeie vorme van streptokokki en lactobasilli.

"Mentha arvensis" is die primêre spesie wat gebruik word in die produksie van natuurlike mentol kristalle en natuurlike mentol vlokkies. Dit word hoofsaaklik in die Uttar Pradesh streek van Indië verbou.

(−)-Mentol kom natuurlik in kruisementolie (die olie van "Mentha x piperita") voor, saam met 'n klein hoevellheid mentoon, die ester mentielasetaat en ander verbindings. Japanese mentol bevat ook 'n klein persentasie van die 1-epimer, (+)-neomentol.

Die biosintese van mentol is in "M. x piperita" ondersoek, en die betrokke ensieme is geïdentifiseer en gekarakteriseer. Die proses begin met die sintese van die terpeen limoneen, gevolg deur hidroksilering, en dan 'n reeks van reduksie- en isomerisasiereaksies.

Hierdie proses vind in die sekretoriese klierselle van die plant voor. Geranielpirofosfaat sintase (GPPS) kataliseer die reaksie van IPP en dimetiel-alliel-pirofosfaat (DMAPP) om geranielpirofosfaat te vorm. In die volgende stap kataliseer (−)-limoneen sintase (LS) die siklisering van geranielpirofosfaat om (−)-limoneen te vorm. (−)-Limoneen-3-hydroksilase (L3OH) kataliseer dan, met O en NADPH as kofaktore, die alliliese hidroksilering van (−)-limoneen op die 3-posisie om (−)-trans-isopiperitenol te lewer. (−)-Trans-isopiperitenol dehidrogenase (iPD) oksideer die hidroksi groep op die 3-posisie met behulp van NAD nog 'n keer om 'n ketoon, (−)-isopiperitenoon, te vorm. (−)-Isopiperitenoon reduktase (iPR) reduseer dan die dubbelbinding tussen koolstowwe 1 en 2 met behulp van NADPH na (+)-cis-isopulegoon. (+)-Cis-isopulegoon isomerase (iPI) isomeriseer dan die oorblywende dubbelbinding om (+)-pulegoon te lewer. (+)-Pulegoon reduktase (PR) reduseer dan daardie dubbelbinding met behulp van NADPH met (−)-mentoon as produk, wat dan deur (−)-mentoon reduktase (MNR), met behulp van NADPH gereduseer word om (−)-mentol te lewer.

Soos by baie natuurlike produkte, is die vraag vir mentol baie groter as die aanbod wat uit natuurlike bronne gelewer kan word. In die geval van mentol is dit is ook interessant om daarop te let dat 'n vergelykende analise van die totale lewensikluskoste vanuit 'n volhoubaarheidsperspektief getoon het dat die produksie vanuit natuurlike bronne 'n hoër verbruik van fossielbrandstowwe verg, meer koolstofdioksied produseer, en meer impak op die omgewing het as enigeen van die twee vernaamste sintetiese produksiemetodes.

3000 Ton per jar mentol word as 'n enkele enantiomeer (94% ee) deur Takasago International Corporation vervaardig. Die proses behels 'n asimmetriese sintese wat ontwikkel is deur 'n span onder leiding van Ryōji Noyori, wat die 2001 Nobelprys vir Chemie in erkenning van sy werk op hierdie proses gewen het: 

Die proses begin deur die vorming van 'n alliliese amien vanaf mirseen, wat asimmetriese isomerisasie in die teenwoordigheid van'n BINAP rodiumkompleks ondergaan, en wat na hidrolise enantiomeries suiwer "R"-sitronellal lewer. Dit word gesikliseer in 'n karboniel-een-reaksie wat deur sink bromied geinisieer word om isopulegol te lewer, wat dan gehidrogeneer word na suiwer ("1R,2S,5R")-mentol.

'n Ander kommersiële proses is die Haarmann-Reimer proses. Hierdie proses begin met m-kresol, wat met propeen gealkileer word om timol te vorm. Hierdie verbinding word in die volgende stap gehidrogeneer. Rasemiese mentol word dan deur fraksionele distillasie geïsoleer. Die enantiomere word dan geskei deur middel van 'n chirale resolusieproses wat 'n reaksie met metiel bensoaat, selektiewe kristallisasie en dan hidrolise behels.

Rasemiese mentol kan ook gevorm word deur die hidrogenering van pulegoon. In beide gevalle kan die L-enantiomeer deur verdere verwerking gekonsentreer word: hiervoor word kristallisatiewe meevoeringsresolusie van die mentiel bensoaat konglomeraat gebruik. Die proses is egter oor die algemeen minder effektief, alhoewel die hoër verwerkingskoste deur laer roumateriaalkoste teengewerk kan word. 'n Verdere voordeel van hierdie proses is dat die d-mentol neweproduk goedkoop beskikbaar gemaak word vir gebruik as 'n chirale hulpmiddel.

Mentol word in baie produkte vir 'n verskeidenheid redes gebruik, onder andere:
In organiese chemie word mentol gebruik as 'n chirale hulpmiddel in asimmetriese sintese. Byvoorbeeld, sulfinaatesters van sulfinielchloriede en mentol kan gebruik word om enantiomeries suiwer sulfoksiede te maak deur reaksie met organolitium reagense of Grignard reagense. Mentol reageer met chirale karboksielsure om diastereomeriese mentielesters te vorm, wat nuttig is vir chirale resolusie.

Mentol reageer op baie maniere soos 'n normale sekondêre alkohol. Dit kan geoksideer word om mentoon te vorm deur die aanwending van oksideermiddels soos chroomsuur of dichromaat, maar onder sekere omstandighede kan die oksidasie verder gaan en die ring oopbreek. Mentol word maklik deur 2% swaelsuur gedehidreer, 'n reaksie wat hoofsaaklik 3-menteen lewer. Fosfor pentachloried (PCl) lewer mentielchloried.

Daar is aanduidings dat mentol in Japan reeds 2000 jaar gelede bekend was, maar in die Weste is dit eers in 1771 deur Hieronymus David Gaubius geïsoleer. Vroeë karakteriserings is deur Oppenheim, Beckett, Moriya, en Atkinson gedoen. F. L. Alphons Oppenheim (1833-1877) het in 1861 vir mentol sy naam gegee.


Die inname van suiwer mentol kan toksiese uitwerkinge hê, en oordosis is ook moontlik wanneer produkte wat baie mentol bevat in oormat ingeneem word. The mediaan orale dodilike dosis in rotte word by 192 mg/kg geskat, maar sekere bronne gee veel hoër waardes aan, byvoorbeeld 2900 mg/kg in rotte en 5001 mg/kg in koenyne.




</doc>
<doc id="125565" url="https://af.wikipedia.org/wiki?curid=125565" title="Elandsrivier (Olifants, Limpopo)">
Elandsrivier (Olifants, Limpopo)

Die Elandsrivier is 'n takrivier van die Olifantsrivier in Limpopo in Suid-Afrika. 





</doc>
<doc id="125566" url="https://af.wikipedia.org/wiki?curid=125566" title="Xu Yinsheng">
Xu Yinsheng

Xu Yinsheng (Chinees: 徐寅生; Wade-Giles: Hsü Yin-sheng; gebore 12 Mei 1938 in Shanghai) is 'n voormalige manlike tafeltennisspeler van China. Tussen 1959 en 1965 het hy verskeie medaljes in enkel-, dubbel- en spanbyeenkomste in die Wêreldtafeltenniskampioenskap gewen.

Na die skielike dood van Sven-Olof Hammarlund, was hy die president van die Internasionale Tafeltennisfederasie vanaf 1995 tot 1999, toe hy deur die Kanadees Adham Sharara opgevolg is. Hy is in 2010 by die ITTF Hall of Fame ingewy.



</doc>
<doc id="125567" url="https://af.wikipedia.org/wiki?curid=125567" title="Xu Jie">
Xu Jie

Xu Jie (Sjinees: 徐洁, gebore 21 Januarie 1982 in Tianjin) is 'n vroulike Sjinees-Poolse tafeltennisspeler en lid van die Poolse Nasionale Span vir die 2008 Olimpiese Spele in Beijing. Sy woon sedert 1999 in Pole en het in 2003 'n genaturaliseerde burger geword. Tussen 1999 en 2005 het sy die span van AZS Częstochowa verteenwoordig, en later na GLKS Wanzl Scania Nadarzyn, in die voorstede van Warskou verhuis. Xu Jie het in 2010 die 73ste plek in wêreldranglys van die Internasionale Tafeltennis Federasie beklee. Sy is 'n vyf maal individuele kampioen van Pole (2005, 2006, 2007 en 2008, 2010).


</doc>
<doc id="125568" url="https://af.wikipedia.org/wiki?curid=125568" title="Internasionale Tafeltennis Federasie">
Internasionale Tafeltennis Federasie

Die Internasionale Tafeltennis Federasie (ITTF) is die beheerliggaam vir alle internasionale tafeltennisverenigings. Die rol van die ITTF sluit onder andere toesig oor reëls en regulasies en tegnologiese verbetering vir die sport van tafeltennis in. Die ITTF is verantwoordelik vir die organisasie van talle internasionale kompetisies, waaronder die Wêreld Tafeltenniskampioenskap wat sedert 1926 gehou word.



</doc>
<doc id="125569" url="https://af.wikipedia.org/wiki?curid=125569" title="Xie Chaojie">
Xie Chaojie

Xie Chaojie is 'n voormalige manlike tafeltennisspeler van China. Van 1989 tot 1993 het hy verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap, die Wêreldbeker-toernooi, en die Wêreld Tafeltenniskampioenskap gewen.


</doc>
<doc id="125570" url="https://af.wikipedia.org/wiki?curid=125570" title="Wêreld Tafeltenniskampioenskap">
Wêreld Tafeltenniskampioenskap

Die Wêreld Tafeltenniskampioenskap word sedert 1926 gehou, en sedert 1957 tweejaarliks. Vyf individuele items, waaronder mans enkelspel, vroue-enkelspel, mans-dubbelspel, vroue-dubbelspel, en gemengde dubbelspel, word tans in onewe jare gehou. Die Wêreld Tafeltenniskampioenskap, wat mans- en vrouewedstryde insluit, was oorspronklik 'n aparte kompetisie in 2000. Die spankampioenskappe word in ewe jare gehou.




</doc>
<doc id="125572" url="https://af.wikipedia.org/wiki?curid=125572" title="Tarnowskie Góry">
Tarnowskie Góry

Tarnowskie Góry (Duits en voorheen: Tarnowitz, Tsjeggies: Tarnovice) is 'n Poolse stad in die woiwodskap Silesië met sowat 61 000 inwoners.

In 2017 is die Tarnowskie Góry Lood-silwer-sinkmyn en die ondergrondse waterbestuurstelsel op die lys van wêrelderfenisgebiede geplaas.


</doc>
<doc id="125576" url="https://af.wikipedia.org/wiki?curid=125576" title="Verstekwaarde">
Verstekwaarde

'n Verstekwaarde (Engels: "default value") is 'n waarde wat gebruik of toegeken word as een nie verskaf word nie. Dit word tipies in sagtewareontwikkeling gebruik om 'n waarde aan 'n veranderlike toe te ken as die gebruiker dit oorslaan of 'n vooraf ingevulde waarde aanvaar. In so 'n geval word 'n waarde by verstek deur die program of toestel toegeken.

'n Verstekwaarde is gewoonlik voor die hand liggend. Om 'n paar voorbeelde te noem:

Verstekwaardes help om programme en elektroniese toestelle meer gebruikersvriendelik te maak. Dit spaar die gebruiker die moeite om 'n waarde in te vul. Verstekwaardes is dus 'n noodsaaklike element van minimalistiese gebruikerskoppelvlakke en kan help om gebruikersfoute te vermy.

Voorafbepaalde verstekwaardes word gewoonlik deur die ontwikkelaar gekies in 'n poging om dit makliker en vinniger te maak om die produk te gebruik. Sommige programme laat mense ook toe om verstekwaardes in hul persoonlike voorkeure te stoor. Webwerwe kan ook koekies gebruik om voorkeure te stoor en velde vooraf in te vul. Kunsmatige intelligensie kan selfs ingespan word om die gebruikers se voorkeure aan te leer.

Die meeste programmeertale (soos C++ en Java) laat die gebruik van funksies en prosedures toe. Parameters kan gebruik word om veranderlike data na so 'n prosedure of funksie te stuur. Verstekwaardes kan dan aan opsionele parameters toegeken word. As die opsionele parameters dan weggelaat word, sal die verstekwaarde aangeneem word.

'n C++-voorbeeld, waar die verstekwaarde 3 aan die derde parameter toegeken word:

Bovermelde funksie kan met twee of drie parameters geroep word:

Tabelle met verstekwaardes kan in meeste databasisse geskep word. Rekords kan opsionele kolomme/velde bevat. 'n MySQL-voorbeeld:

As rekords in bovermelde tabel gelaai word, en die aftree-ouderdom word nie verskaf nie, sal 'n ouderdom van 65 jaar aangeneem word.


</doc>
<doc id="125590" url="https://af.wikipedia.org/wiki?curid=125590" title="Bariumsulfaat">
Bariumsulfaat

Bariumsulfaat is die anorganiese verbinding met die chemiese formule BaSO. Dit is 'n reuklose wit kristallyne vaste stof en onoplosbaar in water. Dit kom voor as die mineraal bariet, wat die belangrikste kommersiële bron van barium en bariumprodukte is. Sy hoë digtheid en ondeursigte wit voorkoms is die eienskappe wat lei tot sy belangrikste toepassings.

Sowat 80% van die wêreld se bariumsulfaat produksie, meestal die gesuiwerde mineraal, word as 'n bestanddeel van olieboorvloeistof aangewend. Dit verhoog die digtheid van die vloeistof, en verhoog sodoende die hidrostatiese druk in die put, wat die risiko van 'n uitbarsting verminder.

Bariumsulfaat suspensies vind mediese aanwending as radiokontrasmiddel vir X-straal radiografie en ander diagnostiese prosedures. Die mees bekende gebruik is in radiografie van die spysverteringskanaal. Dit word mondelings toegedien, of deur enema, as 'n suspensie van fyn deeltjies in 'n dik melkagte oplossing (dikwels met bykomende versoeters en geure). Hoewel barium 'n swaar metaal is, en sy water-oplosbare verbindings dikwels hoogs giftig is, beskerm die lae oplosbaarheid van bariumsulfaat die pasiënt teen die absorbsie van skadelike hoeveelhede van die metaal. Bariumsulfaat word ook geredelik uit die liggaam verwyder, in teenstelling met Thorotrast, 'n suspensie van Toriumdioksied wat deur bariumsulfaat vervang is. As gevolg van die relatief hoë atoomgetal van barium ("Z" = 56), absorbeer bariumverbindings X-strale sterker as verbindings van atome met ligter kerne.

Die grootste aanwending van sintetiese bariumsulfaat is as 'n komponent van wit pigment vir verf. In olieverf is bariumsulfaat byna deursigtig, en word as 'n vulmiddel gebruik om of die tekstuur van die verf te verander. Een van die grootste vervaardigers van olieverf verkoop "permanente wit" wat 'n mengsel van titaan pigment (TiO) en bariumsulfaat gebruik. Die kombinasie van bariumsulfaat en sinksulfied (ZnS) as 'n anorganiese pigment word lithopone genoem. In fotografie word dit gebruik as 'n deklaag vir sekere fotografiese papiere.

'n Dun laag bariumsulfaat, sogenaamde baryta, word op die basisoppervlak van meeste fotografiese papier aangebring om die weerkaatsingsvermoë te verhoog. Die eerste sodanige papier is in 1884 in Duitsland vervaardig. Die ligsensitiewe silwerhalogeniedemulsie word dan bo-oor die baryta laag gesprei. Die baryta laag beperk die penetrasie van die emulsie in die vesels van die papier en maak die emulsie meer egalig, wat lei tot meer uniforme swart skakerings lei. Verdere bedekkings kan daaroor aangebring word om die beeld vas te lê en te beskerm. Meer onlangs is baryta ook gebruik om ink-jet drukkerpapier helderder te maak.

Bariumsulfaat word algemeen gebruik as 'n vulmiddel vir plastiek om die digtheid van die polimeer in vibrasie massa dempingsaanwendings te verhoog. In polipropileen en polistireen plastiek kan dit tot by 'n massapersentasie van 70% gebruik. Benewens die digtheidsverhoging verbeter dit ook die suur- en alkaliweerstand, en maak die plastiek meer ondeurlaatbaar vir lig.

Bariumsulfaat word gebruik in analise van grond. Toetsstelle wat die pH en ander eienskappe van die grond meet gebruik gekleurde indikatore, en klein deeltjies van die grond (gewoonlik klei) kan die toets mengsel troebel maak en dit moeilik maak om die kleur van die indikator waar te neem. Wanner bariumsulfaat bygevoeg word, bind dit met hierdie deeltjies, wat hulle swaarder maak sodat hulle neerslaan en 'n helderder oplossing agterlaat.

In kleurmeting, word bariumsulfaat as 'n hoë-kwaliteit diffusor gebruik vir die meting van ligbronne.

Metaal gietvorms word dikwels met bariumsulfaat bedek om te verhoed dat die gesmelte metaal aan die vorm vaskleef.

Dit word ook in remvoerings, anakoestiese skuim, poeierbedekkings, en wortelkanaal stopsels gebruik.

Bariumsulfaat word ook gebruik as 'n katalisatordraer wanneer funksionele groepe wat sensitief is vir oorreduksie gehidrogeneer word. 'n Lae oppervlakarea verlaag die kontaktyd van die substraat met die katalisator is korter, wat selektiwiteit verhoog. Palladium op bariumsulfaat word ook gebruik as 'n katalisator in die Rosenmund reduksiereaksie.

Bariumverbindings gee 'n groen lig af wanneer hulle verbrand, sodat bariumsoute gebruik word in groen vuurwerkformules, maar nitrate en chlorate is meer algemeen. Bariumsulfaat word algemeen gebruik word as 'n komponent van flikkerende vuurwerke.

Bariumsulfaat se hoë brandpunt en onoplosbaarheid in water lei daartoe dat dit gebruik word as 'n bedekking in die gietproses van koper anodeplate. Die anodeplate word gooi in koper gietvorms gegiet, en en 'n oplossing van bariumsulfaat in water word gebruik om te verhoed dat die vloeibare koper en die soliede koper kontak maak. Sodoende kan die gietstuk maklik vrygestel word uit die vorm.

Bariumsulfaat of PTFE word dikwels gebruik om die binnekant van integrasiesfere te bedek as gevolg van die hoë reflektansie van die materiaal en en die feit dat dit die Lambert-wet baie goed gehoorsaam.

Byna al die barium wat kommersieel gebruik word, word uit bariet gewin, wat dikwels baie onsuiwer is. Bariet word verwerk deur karbotermiese reduksie (verhitting met kooks) om bariumsulfied te lewer:
In teenstelling met bariumsulfaat, is bariumsulfied oplosbaar in water en word geredelik omgeskakel na die bariumoksied, bariumkarbonaat, en haliede. Om suiwer bariumsulfaat te produseer, word die sulfied of chloried met swawelsuur of alkaliese soute behandel:
Bariumsulfaat wat in hierdie manier geproduseer word, word dikwels "blanc-fixe" genoem, Frans vir "permanente wit." Blanc-fixe is die vorm van barium wat in die verbruikersprodukte soos verf voorkom.

In die laboratorium word bariumsulfaat geproduseer deur oplossings van bariumione en sulfate te kombineer. Omdat bariumsulfaat weens sy onoplosbaarheid die mins toksiese bariumsout is, word afval wat barium soute bevat soms met magnesiumsulfaat behandel om die barium te immobiliseer en sodoende te ontgiftig. Sy lae oplosbaarheid word ook uitgebuit in kwalitatiewe anorganiese analise as 'n toets vir die Ba ione sowel as vir sulfate.

Bariumsulfaat word deur koolstof tot bariumsulfied gereduseer. Die toevallige ontdekking van hierdie omskakeling baie eeue gelede het gelei tot die ontdekking van die eerste sintetiese fosfor. Die sulfied, in teenstelling met die sulfaat, is water-oplosbaar.

Aan die begin van die 20ste eeu, tydens die Japannese besetting, is hokutoliet in die Beitou warm bronne gebied naby Taipei, Taiwan. Hokutoliet is 'n radioaktiewe mineraal wat meestal uit PbSO en BaSO bestaan, maar ook spore van uraan, Torium en Radium bevat. Die Japanese het hierdie elemente vir industriële gebruik gewin, en het ook dosyne "terapeutiese warmbad bronne" in die gebied ontwikkel.

Hoewel oplosbare soute van barium is matig giftig vir die mens, is bariumsulfaat as gevolg van sy onoplosbaarheid nie toksies nie. Die mees algemene rede vir bariumvergiftiging is wanneer oplosbare bariumsoute verkeerdelik as BaSO geëtiketteer is, en ingeneem word. In die Celobar voorval (Brasilië, 2003), het nege pasiënte gesterf omdat radiokontrasmiddel verkeerd voorberei is. Die Beroepsveiligheid en Gesondheidsadministrasie van die VSA stel 'n toelaatbare blootstellingsperk van 15 mg/m voor, terwyl die Nasionale Instituut vir beroepsveiligheid en Gesondheid 'n aanbevole blootstellingsperk van 10 mg/m stel. Vir asemhalingsblootstelling, stel beide agentskappe 'n beroepsblootstellingsperk van 5 mg/m.


</doc>
<doc id="125594" url="https://af.wikipedia.org/wiki?curid=125594" title="Maaskaas">
Maaskaas

Maaskaas is ’n vars kaas wat van wrongel gemaak word en ’n matige smaak het. Dit het vermoedelik ontstaan toe mense dit tuis gemaak het van oorskietdikmelk ná die maak van botter.

Maaskaas word gedreineer, maar nie gepers nie; van die vloeistof (wei) bly dus agter en die individuele stukke wrongel (gestremde melk) bly los van mekaar. Die wrongel word gewoonlik gewas om surigheid te verwyder, wat ’n soet wrongelkaas tot gevolg het. Dit word nie verouder of gekleur nie. Verskeie soorte maaskaas word vervaardig na gelang van die vetinhoud van die melk en die grootte van die stukke wrongel. Maaskaas kan ook gepers word om ander soorte kaas te maak.

Twee hoofsoorte maaskaas is dié met klein stukke wrongel, ’n hoë suurinhoud en sonder stremsel; en dié met groot stukke wrongel, stremsel en ’n lae suurinhoud. Stremsel is ’n preparaat uit die maag van sekere diere wat help om die melk te strem (suur te laat word) en keer dat die stukke wrongel opbreek. Die byvoeging van stremsel versnel die vervaardigingsproses, wat lei tot ’n laer suurinhoud en groter stukke wrongel. Minder wrongel word ook saam met die wei afgegooi.

Maaskaas kan op verskillende maniere geëet word: alleen, met vrugte en suiker, met sout en peper, met vrugtepuree, op roosterbrood, met tamaties, in slaaie, as ’n doopsous, as ’n plaasvervanger vir mayonnaise of as ’n bestanddeel in nagereg. Dit kan ook in pastageregte gebruik word in die plek van ricotta. Maaskaas met min of geen vet word ook vervaardig.

Die kaas is gewild onder mense wat gesond eet of ’n dieet volg, asook onder sportlui vanweë die hoë inhoud van kaseïenproteïen (wat langer hou) en relatief lae vetinhoud. Anders as sommige ander kaassoorte is maaskaas ook veilig om te eet tydens swangerskap.



</doc>
<doc id="125595" url="https://af.wikipedia.org/wiki?curid=125595" title="Pasta">
Pasta

Pasta is ’n tradisonele Italiaanse stapelvoedsel. Die eerste verwysing daarna kom in 1154 in Sisilië voor.

Dit is ’n noedel wat van ongegiste deeg van durumkoringmeel, gemeng met water of eiers, gemaak en in verskillende vorms vervaardig word. Dit word gekook of gebak. Meel van ander soorte graan kan ook gebruik word. Pastas kan breedweg in twee soorte verdeel word: gedroog ("pasta secca") en vars ("pasta fresca").

Die meeste droë pastas word vervaardig deur middel van ’n persingsproses, maar dit kan ook tuis gemaak word. Vars pasta is tradisioneel met die hand gemaak, soms met behulp van ’n eenvoudige masjien, maar vandag word baie soorte vars pasta ook kommersieel met groot masjiene vervaardig en is dit algemeen in veral spesialiteitswinkels te kry.

Beide droë en vars pasta is in ’n verskeidenheid soorte en vorms verkrygbaar; 310 spesifieke vorms is bekend en meer as 1 300 name is al opgeteken. In Italië wissel die naam van spesifieke vorms pasta dikwels van plek tot plek. Die vorm "cavatelli" is byvoorbeeld onder 28 verskillende name bekend, na gelang van die streek of dorp. Algemene soorte pasta sluit in plat, lang, dun of buisvorms. Droë én vars pasta word in Italiaanse kookkuns in drie kategorieë geregte gebruik: "Pasta asciutta" is ’n gekookte pasta wat met ’n sous of smaakmiddel voorgesit word; in "pasta in brodo" is die pasta deel van ’n soort sopgereg; en in "pasta al forno" is die pasta in ’n gereg wat gebak word.

Pasta is gewoonlik ’n eenvoudige gereg, maar daar is baie verskillende soorte vanweë die veelsydigheid daarvan. Sommige pastageregte word in klein, eenvoudige porsies as ’n eerste gang voorgesit. Pasta word ook in ligte middagetes gebruik, soos in slaaie, of groot porsies vir aandete. Dit kan warm of koud voorgesit word. Pastasouse wissel in smaak, kleur en tekstuur. Wanneer ’n soort pasta en sous gekies word om saam voor te sit, is daar gewoonlik algemene reëls wat geld. Eenvoudige souse soos pesto is ideaal vir lang, dun vorms, terwyl tamatiesous goed saam met dikker pastas gaan. Dikker souse klou ook makliker aan die gate en groefies van buisvormige of gedraaide pastas. Die ekstra sous wat ná die ete op die bord agterbly, word dikwels met ’n stuk brood opgevee. Pasta bestaan hoofsaaklik uit stysel, met klein hoeveelhede proteïen en mangaan.

Die woord "pasta" kom uit Italiaans, en die Italiaanse woord kom van die Latynse woord "pasta" "deeg", wat op sy beurt kom van die Griekse παστά ("pasta") "gortpap".

Die idee om tamatiesous saam met pasta te eet was revolusionêr, aangesien dit aanvanklik alleen geniet is. Die verbruik van pasta het mettertyd verander; dit was aanvanklik ’n klein, eenvoudige item, maar dit word nou dikwels in veel groter porsies geëet as deel van komplekse, gesofistikeerde geregte. Faktore soos die lae prys en maklike kookmetodes dra by tot die toenemende gewildheid van hierdie stapelvoedsel.

Die kuns om pasta te maak en die toegewydheid aan die voedselsoort het aansienlik verander sedert pasta die eerste keer gemaak is. “Daar word geraam Italianers eet 27 kg pasta per persoon per jaar, veel meer as byvoorbeeld die Amerikaners se 9,1 kg per persoon.” Italianers is so lief vir pasta dat die verbruik groter is as die gemiddelde verbouing van graan in die land; Italië voer dus gereeld graan in om pasta te maak. In die hedendaagse gemeenskap is pasta veelsydig en ’n verskeidenheid soorte word in supermarkte aangetref. Vanweë die wêreldwye aanvraag daarna word pasta hoofsaaklik in groot maat vervaardig, met net ’n klein hoeveelheid wat met die hand gemaak word.

Pasta was oorspronklik net deel van die Italiaanse en Europese kookkuns. Intussen het dit oor internasionale grense versprei en dit word nou wêreldwyd geëet. Vanweë die immigrasie van Italianers na Suid-Afrika het spaghetti met frikkadelle en macaroni-en-kaas deel geword van die Suid-Afrikaanse kookkuns. Net so is pasta deesdae deel van die stapelvoedsel van Kanada en Noord-Amerika vanweë die immigrasie van Italianers na dié lande aan die begin van die 20ste eeu.

Pasta is van die vroegste tye af in die noorde van Italië van koringmeel gemaak en in die suide hoofsaaklik van durum. In sommige streke is ander soorte meel ook gebruik, soos van gort, bokwiet, rys en mielies.

Om voorsiening te maak vir mense met allergieë en glutenonverdraagsaamheid word rys en mielies weer dikwels gebruik vir die maak van pasta. Meel kan ook met gekookte aartappels vervang word. Ander byvoegings tot die basiese mengsel van meel en vloeistof kan insluit groentepurees soos van tamaties of spinasie, sampioene, kaas, kruie of ander smaakmiddels. Hoewel pasta gewoonlik van ongegiste meel gemaak word, word gis vir die maak van minstens nege pastavorms gebruik.

Bymiddels kan ook in droë pastas gebruik word, insluitende vitamiene en minerale wat verlore gaan wanneer die durum gemaal word. Vitamiene sluit in niasien (vitamien B3), riboflavien (B2), foliensuur (B9) en tiamien (B1). Yster word ook bygevoeg.

Die basiese bestanddele is meel, eiers, sout en water. Die meel word eers op ’n hoop op ’n plat oppervlak geplaas. Daarna word ’n holte in die meel gemaak waarin die eiers gegooi word. Die meel en eiers word dan met ’n vurk gemeng. Daar is verskillende maniere waarop die deeg gevorm kan word na gelang van die soort pasta wat gemaak word. Die gewildste soorte sluit in penne, spaghetti en macaroni.

Pastamasjiene wat in die kombuis gebruik kan word, word ook verkoop vir die maak van vars pasta. Die velle deeg word met die hand in die masjien geplaas en deur die handvatsel te draai, word die pasta deur die masjien gevoer om die pastanoedels te vorm.

Die bestanddele vir fabriekvervaardigde pasta sluit gewoonlik water en semolina in; soms word eiers vir kleur en smaak bygevoeg en soms groentesap soos van spinasie, beet, tamatie en wortels. Nadat die semolina met warm water gemeng is, word die deeg meganies geknie totdat dit ferm en droog is. As die pasta gegeur word, word die eiers, groentesap en kruie in dié stadium bygevoeg. Die deeg word daarna in velle platgedruk en dan gepers om van lugborrels en oorskietwater ontslae te raak. Die deeg word dan gestoom om enige bakterieë dood te maak wat kon oorgebly het.

Die deeg is nou gereed om gevorm te word. Na gelang van die soort pasta wat gemaak word, kan dit óf gesny óf met vorms uitgedruk word. Die pasta word dan in ’n droogtenk geplaas onder sekere hitte-, vog- en tydtoestande na gelang van die soort pasta. Vars pasta word nou in ’n deursigtige, lugdigte plastiekhouer verpak saam met ’n mengsel van koolstofdioksied en stikstof wat mikrobiese groei voorkom en die produk se rakleeftyd verleng; droë pastas word in deurskynende plastiek- of in kartonhouers verseël.

Vars pasta word gewoonlik vir plaaslike gebruik gemaak, terwyl droë pasta gebruik word as dit verskeep moet word omdat die eiers en kruie daarin kan bederf. Aangesien vars pasta eiers bevat, is dit sagter as droë pasta en kook dit in ’n korter tyd gaar. Delikate souse word saam met vars pasta gebruik sodat daar meer klem op die pasta self is.

Vars pasta sit nie uit wanneer dit gekook word nie en gemiddeld 0,68 kg is nodig vir ’n ete vir vier mense. Vars eierpasta word gewoonlik in repe van verskeie diktes en breedtes gesny na gelang van die soort pasta wat gemaak word. Dit word veral in die vorm van ravioli, tortellini en cannelloni voorgesit saam met vleis, kaas of groente. Dit is veral bekend in dele van Noord-Italië, waar net eiergeel en meel gebruik word vir die beste smaak en tekstuur. Dié pasta word dikwels net saam met ’n bottersous en dun gesnyde knolswamme, wat inheems aan die gebied is, voorgesit. In ander dele kan pasta sonder eiers gemaak word. Net water en semolina word gebruik vir die maak van veral orecchiette en cavatelli. Vars pasta word ook in ander dele soos Sisilië vir die maak van cavatelli gebruik, maar dan word die deeg anders berei: van meel en ricotta.

Droë pasta word gewoonlik in groot hoeveelhede met masjiene in fabrieke vervaardig. Dit word oor die wêreld heen verskeep en hou langer as vars pasta. Die bestanddele sluit semolina en water in. Eiers kan bygevoeg word vir die smaak, maar is nie nodig nie. Die pasta word ’n paar dae lank teen ’n lae temperatuur uitgedroog sodat al die vloeistof kan verdamp. Droë pasta sit gewoonlik uit wanneer dit gekook word, gewoonlik tot dubbel die oorspronklike grootte. Dus is net sowat 0,45 kg nodig vir ’n gereg vir vier mense.

Pasta word gewoonlik saam met die een of ander sous voorgesit; die sous en soort pasta pas gewoonlik by mekaar op grond van die dikte van die sous en die gerief waarmee dit geëet kan word. Italiaanse pasta verskil van streek tot streek. In Noord-Italiaanse kookkuns word minder tamatiesous, knoffel en kruie gebruik. ’n Soort witsous is meer algemeen. In Bologna bevat die bolognese-vleissous ’n klein hoeveelheid tamatiekonsentraat en uit Genoa kom die groen pestosous. In Sentraal-Italië word souse soos tamatiesous, amatriciana, arrabbiata en die eiergebaseerde carbonara aangetref.

Tamatiesous is ook gewild in Suid-Italië, waar dit ontstaan het. Hier word komplekser geregte gemaak soos met vars vrugte, olywe, kappertjies of seekos. Soorte sluit in puttanesca, "pasta alla norma" (tamaties, eiervrug en vars of gebakte kaas), "pasta con le sarde" (vars sardyne, dennepitte, vinkel en olyfolie), "spaghetti aglio, olio e peperoncino" (letterlik met knoffel, olyfolie en brandrissies).

Wanneer pasta alleen gekook word, bestaan dit uit 62% water, 31% koolhidrate (26% stysel), 6% proteïen en 1% vet. ’n Porsie van 100 g (sonder byvoegings) bevat 670 kilojoules en ’n klein hoeveelheid mangaan (15% van die daaglikse aanbevele dosis).

Namate pasta oor die wêreld heen gewild geraak het, is die bereiding daarvan in verskeie lande aangepas. Die gevolg is dat dit in ander wêrelddele soms grootliks verskil van dié in Italië. In die verlede het die antieke Romeine pasta gebraai of gekook. Dit is met heuning versoet of met ’n vissous gemeng. Hulle het dit ook in ryk pasteie, met die naam timballi, gebruik.

In Hongkong het die plaaslike Chinese veral spaghetti en macaroni aangepas as ’n bestanddeel van die Hongkongs-Westerse kookkuns. In sekere restaurante in Hongkong word macaroni in water gekook en in ’n sop voorgesit saam met ham of worsies, ertjies, sampioene en soms eiers; dit herinner aan noedelsopgeregte. Dit word soms vir ontbyt of ’n ligte middagete geniet. 

Twee algemene spaghettigeregte in Japan is die bolognese en napolitana. In Nepal word macaroni op ’n sekere Nepalese manier berei. Gekookte macaroni word pangebraai saam met komyn, borrie, fyn gekapte groen rissies, uie en kool. In Griekeland word hilopittes beskou as een van die lekkerste soorte gedroogde eierpastas. Dit word óf in tamatiesous óf saam met verskeie soorte bredies gekook. Enige soort Griekse kaas word dikwels saam daarmee voorgesit.

Pasta is ook gewild in die suidelike deel van Suid-Amerika, veral streke waar daar sterk Italiaanse wortels is soos Sentraal-Argentinië, en die suide van Brasilië (waar macaroni "macarrão" genoem word en pasta in die algemeen saam met sommige Japannese noedels bekend is onder die sambreelterm "massa", letterlik "deeg"). Die name van die verskillende soorte pasta is plaaslike weergawes van die Italiaanse name, soos "ñoquis/nhoque" vir gnocchi, "ravioles/ravióli" vir ravioli en "tallarines/talharim" vir tagliatelle. Sommige Brasiliaanse pastas, soos die "parafuso" (skroefpasta), is geregte eie aan die land en verskil in ’n groot mate van hul Italiaanse eweknieë, in hierdie geval fusilli.

In Swede word spaghetti tradisioneel voorgesit saam met "köttfärssås" (’n bolognesesous): maalvleis in ’n dik tamatiesous.

In die Filippyne word spaghetti dikwels voorgesit saam met ’n eiesoortige, effens soet vleissous (met tamatiesous en ketjap as basiese bestanddele). Dit bevat dikwels gemaalde bees- of varkvleis en gekerfde worsies en ham. Dit word gegeur met sojasous, groot hoeveelhede knoffel, droë origanum en soms droë loerierblare; dit word laastens met gerasperde kaas bestrooi. Ander pastageregte word ook deesdae in die Filippyne gemaak, soos carbonara, pasta met ’n alfredosous en gebakte macaroni. Macaroni of ander buispastas word ook gebruik in "sopas", ’n plaaslike dun sop.

Fettuccine alfredo (met room, kaas en botter) en spaghetti met tamatiesous (soms met vleis) is gewild in Amerika. In Australië, is boscaiolasous, met spek en sampioene as basis, een van die talle gewilde pastasouse.

Hoewel verskeie variasies van pastabestanddele bestaan, word die kommersiële vervaardiging en benaming van pasta vir verkope in Italië streng gereguleer. Drie kategorieë kommersieel vervaardigde droë pasta word erken, asook vars en gestabiliseerde pasta:

Pasta: Droë pasta met drie subkategorieë – (i.) Durumsemolinapasta ("pasta di semola di grano duro"), (ii.) Laegraadse durumsemolinapasta ("pasta di semolato di grano duro") en (iii.) Growwe durumsemolinapasta ("pasta di semola integrale di grano duro"). Pastas in hierdie kategorie moet gemaak word van slegs durumsemolina of growwe durumsemolina en water, met ’n toelating van tot 3% koringmeel as deel van die durummeel. Droë pastas in hierdie kategorie moet aangedui word volgens die subkategorie.

Spesiale pastas ("paste speciali"): Net soos bo, met bykomende bestanddele. Die ekstra bestanddele moet op die pak genoem word, byvoorbeeld spinasie. Die perk van 3% koringmeel geld steeds.

Eierpasta ("pasta all'uovo"): Moet vervaardig word van slegs durumsemolina met minstens vier hoendereiers van minstens 200 g (sonder die doppe) per kilogram semolina. Dit moet as eierpasta gemerk word.

Vars en gestabiliseerde pastas ("paste alimentari fresche e stabilizzate"): Sluit vars en gestabiliseerde pastas in, sonder ’n perk op die koringmeel. Vooraf verpakte vars pasta mag nie ’n waterinhoud van minder as 24% hê nie, moet in ’n yskas verpak wees by ’n temperatuur van hoogstens 4 °C, moes ’n hittebehandeling ondergaan het minstens op die vlak van pasteurisasie en moet binne vyf dae van die vervaardigingsdatum verkoop word. Gestabiliseerde pastas het ’n laer toegelate waterinhoud van 20%, en word vervaardig deur middel van ’n proses en hittebehandeling wat dit geskik maak om teen gewone temperature vervoer en geberg te word.

Dié regulasies geld net vir pastas wat in Italië vervaardig en verkoop word. Dit geld nie vir pastas wat in- en uitgevoer of in restaurante gemaak word nie.



</doc>
<doc id="125596" url="https://af.wikipedia.org/wiki?curid=125596" title="Heinkel He 219">
Heinkel He 219

Die Heinkel He 219 was 'n tweemotorige, Duitse nagvegvliegtuig wat deur die "Luftwaffe" gebruik is tydens die Tweede Wêreldoorlog. Hierdie vliegtuig het begin as "Projek P.1060" in 1940 as 'n hoëspoed, multidoelige vliegtuig. Daar was weinige belangstelling in die ontwerp totdat die Geallieerdes se bomaanvalle begin het om die Duitse oorlogsmasjien te begin affekteer. Ernest Heinkel was gevra om die ontwerp te verander na 'n nagvegter en die prototipe maak voltooi sy nooiensvaart in November 1942. Die ontwerp was uniek, dit was die eerste vliegtuig met 'n driewiel-tipe onderstel en was ook toegerus met 'n uitskietstoel vir beide die vlieënier en die navigator. Hulle het rug-aan-rug gesit.

Die tweede prototipe was geevalueer in simulasie luggevegte teen ander "Luftwaffe" vliegtuie en was so suksesvol dat daar onmiddellik 'n bestelling geplaas word. 

Die "He 219 Uhu" (Arend-uil) was toegerus met radar wat vyandelike bomwerpers in die nag kon opspoor en was swaar bewapen. Die eerste prototipes was gebruik op 'n proefbasis te Venlo, Nederland in April 1943. Op 11 Junie 1943 het majoor Werner Streib vyf Britse Avro Lancasters afgeskiet in een vlug. Gedurende die eerste ses nag missies het die "He 219" nagvegters twintig bomwerpers afgeskiet insluitend ses "De Havilland Mosquitos". Des ondanks sy sukses was die "He 219" nooit in groot getalle geproduseer nie, omrede 'n verskeidenhied sub-tipes ontwikkel is. Dit alles om skeptiese offisiere te beindruk. Na November 1944 het Duitsland grotendeels gefokus op die vervaardiging van straalvliegtuie met die gevolg dat die "He 219" aan slegs een Eskader, 1/NJG te Venlo uitgereik is. Individuele vliegtuie is aan ander eenhede uitgereik. Die "Heinkel He 219" was 'n uitmuntende Duitse ontwerp wat nooit sy volle potensiaal bereik het nie as gevolg van swak besluitneming of onkundigheid van die Duitse offisiere en besluitnemers.




</doc>
<doc id="125597" url="https://af.wikipedia.org/wiki?curid=125597" title="Kalsiumglukonaat">
Kalsiumglukonaat

Kalsiumglukonaat is 'n mineraal-aanvulling en medikasie. As 'n medikasie word dit binneaars gebruik as 'n behandeling vir hipokalsemie, hiperkalemie en magnesiumvergiftiging. Kalsiumaanvulling is oor die algemeen slegs nodig wanneer daar nie genoeg kalsium in die dieet ingeneem word nie, en kan gedoen word om osteoporose of ragitis te behandel of te voorkom. Dit kan ook mondelings geneem word, maar word nie aanbeveel vir intramuskulêre inspuiting nie.

Newe-effekte van kalsiumglukonaatinspuitings sluit in stadige hartklop, lokale pyn by die inspuitingspunt, en lae bloeddruk. Newe-effekte van orale kalsiumglukonaat kan hardlywigheid en naarheid insluit. Die bloed se kalsiumvlakke moet gemeet word wanneer dit gebruik word en ekstra sorg moet geneem word in diegene met 'n geskiedenis van nierstene. By normale dosisse word dit as veilig beskou tydens swangerskap en borsvoeding. Kalsiumglukonaat word vervaardig deur kalsiumkarbonaat of kalsiumhidroksied by glukoonsuur te voeg.

Kalsiumglukonaat het in die 1920's in mediese gebruik gekom. Dit is op die WGO se lys van noodsaaklike medisyne: die lys van doeltreffende en veilige medisyne wat nodig is in 'n gesondheidsorgstelsel. Dit is ook beskikbaar as 'n generiese medikasie.

10% Kalsiumglukonaatoplossing is die mees algemene behandeling vir lae bloedkalsium (hipokalsemie). Dit word binneaars toegedien. Hierdie vorm van kalsium word nie so goed geabsorbeer as kalsiumkarbonaat nie, en dit bevat slegs 0.93% kalsium (m/v). Daarom word kalsiumchloried eerder gebruik vir akute en ernstige hipokalsemie.

Kalsiumglukonaat word as 'n hartbeskermende middel gebruik in gevalle van hoë kalium vlakke in die bloed (hiperkalemie), maar kalsiumchloried is hier ook 'n alternatiewe behandeling. Dit word aanbeveel wanneer kaliumvlakke 6.5 mmol/L oorskry, of wanneer die elektrokardiogram (EKG) tekens van hiperkalemie wys.

Alhoewel dit geen uitwerking op kaliumvlakke in die bloed het nie, verminder dit die prikkelbaarheid van kardiomiosiete (hartspierselle), wat die waarskynlikheid van kardiale aritmieë verlaag.

Dit word ook gebruik om oordosisse van magnesiumsulfaat (engelse sout) teen te werk. Magnesiumsulfaat word dikwels aan swanger vroue toegedien om stuiptrekkings te voorkom, byvoorbeeld as gevolg van pre-eklampsie. Magnesiumsulfaat is vroeër toegedien aan swanger vroue wat vroeg in kraam gaan om hulle kontraksies te beheer of te keer, maar deesdae word ander tokolitiese medikasie met 'n hoër doeltreffendheid en beter newe-effekprofiel eerder gebruik. Oormatige kalsiumsulfaat kan toksiese uitwerkings hê, byvoorbeeld asemhalingsonderdrukking en 'n verlies aan dieptendonreflekse (hiporefleksie).

Kalsiumglukonaat jel word gebruik om fluoorsuur-brandwonde te behandel. Dit is omdat kalsiumglukonaat met fluoorsuur reageer om onoplosbare, nie-giftige kalsiumfluoried te vorm.

Binneaarse kalsiumglukonaat is vroeër gebruik as 'n teenmiddel vir knopiespinnekopbyte, dikwels in samewerking met spierverslappers. Hierdie terapie is egter sedertdien as oneffektief bewys.

Alhoewel binneaarse kalsium in gevalle van hartstilstand gebruik is, word sy algemene gebruik nie aanbeveel nie. Gevalle waar dit nog steeds aanbeveel word sluit in hiperkalemie, hipokalsemie (wat soms die gevolg van bloedoortappings is), en kalsiumkanaalblokker-oordosis. Algemene gebruik kan egter tot swakker uitkomste lei. Waar kalsium gebruik moet word, is kalsiumchloried normaalweg die aanbevole vorm.

Kalsiumglukonaat se newe-effekte is onder andere naarheid, hardlywigheid, en omgekrapte maag. Vinnige binneaarse inspuitings van kalsiumglukonaat kan hiperkalsemie veroorsaak, wat vasodilatasie, kardiale aritmieë, verlaagde bloeddruk en bradikardie tot gevolg kan hê. As kalsiumglukonaat buite die bloedvat in weefsels indring, kan dit sellulitis veroorsaak. Binnespierse inspuitings kan plaaslike nekrose en absesvorming veroorsaak.

Dit is ook al berig dat hierdie vorm van kalsium kan lei tot verhogings in renale plasmavloei, diurese, natriurese, glomerulêre filtrasie, en prostaglandien E2 en F1-alfavlakke.


</doc>
<doc id="125598" url="https://af.wikipedia.org/wiki?curid=125598" title="Ohrigstadrivier">
Ohrigstadrivier

Die Ohrigstadrivier is 'n takrivier van die Blyderivier in Mpumalanga in Suid-Afrika. 





</doc>
<doc id="125600" url="https://af.wikipedia.org/wiki?curid=125600" title="Idealisme">
Idealisme

Idealisme word gebruik as 'n benaming vir 'n aantal filosofiese strominge waarvan die gemeenskaplike faktor is dat "alles" tot geestelike beginsels herlei kan word. Dit kom dus daarop neer dat daar aan fisiese voorwerpe geen selfstandigheid toegeskryf kan word nie, aangesien alleen slegs dit wat in die gees is (naamlik; idees en grondbegrippe) werklikheidswaarde het. Breedweg kan daar twee strominge van idealisme onderskei word naamlik; die metafisiese idealisme, waaronder ook die Duits idealisme ressorteer, en die kennisteoretiese idealisme.

Die Griekse filosoof Plato word met sy ideëleer as die vader van die metafisiese idealisme beskou. Plato gee algemene begrippe, "Idees of Vorme", 'n status van onafhanklik bestaande, werklike voorwerpe. Die voorwerpe wat gesien word in die sigbare wêreld is volgens Plato egter nie eg nie, maar slegs 'nabootsings' van die egte 'Idees' wat hulself in 'n transendentale wêreld bevind. In die allegorie van die grot (Staat VII 514A–520A) word die voorwerpe wat normaal gesien word in die wêreld "skaduwees" van die egte, en die bron van nie-direk waarneembare verskynsels beskou. In sy dialoog "Timaeus" maak Plato duidelik dat die wêreld deur die 'Demiurg' ('n soort goddelike ambagsman) gemaak word met die ewige vorme as voorbeeld, sodat die wêreld wat ons via ons sintuie ken, daar (slegs) 'n onvolmaakte en verganklike afbeelding daarvan is. Plato beskou die algemene begrippe (idees) dus as belangriker en van 'n hoër orde as die besondere of spesifieke voorwerpe.

Dit was die Franse filosoof René Descartes wat aan die begrip 'idee' 'n nuwe betekenis gee. Hy stel dat idees in die eerste plek elemente is van die menslike denke. So lei hy onder meer af uit die feit dat ons 'n idee kan vorm van so iets soos 'n "hoër wese", dat so 'n wese noodsaaklikerwys moet bestaan. Daarby redeneer hy dat die idee 'God' nie deur eindige wesens voortgebring kan word nie en dus wel van God self afkomstig moet wees. Descartes lê ook 'n besonderse klem op die die samehang van ons kennis en dit was sy strewe om (via sy 'metodiese twyfel', uitgedruk in die beroemde "cogito ergo sum" (ek dink, daarom is ek) tot "onbetwyfelbare kennis" te kom.

Volgens die (krities en transendentale) idealisme van Immanuel Kant word aan die verstand (bewussyn) 'n ordende en regulatiewe funksie toegeken met die verwerking van ervarings. Hy gaan uit van "dinge" wat buite ons bestaan en die sintuie kan prikkel, maar waaroor - as 'n ding - niks gesê kan word nie. (Voorbeeld: materie bestaan, maar dat dit uit kwarke en/of stringe sou bestaan is iets wat bloot en alleen aan die kennis en kreatiewe aktiwiteite van ons bewussyn toegeskryf moet word). Kant verwerp dan ook met klem die "esse est percipi" (syn/bestaan wat waargeneem word) van George Berkeley. Kant se idealisme fokus nie op die bestaan van dinge nie, maar fokus op die (on)moontlikheid om dinge weer te gee in ons bewussyn soos hulle self is. In hierdie sin is idealisme die teenoorgestelde van die filosofiese realisme.

Die Duitse idealisme verwys na 'n groep Duitse filosowe wat 'n spesifieke vorm van metafisiese idealisme voorstaan, afsonderlik bekend as subjektiewe idealisme (Johann Gottlieb Fichte), objektiewe idealisme (Friedrich Schelling) en absolute idealisme (Georg Wilhelm Friedrich Hegel). Volgens Hegel se filosofie is die idealisme absoluut. Hiervolgens word bestaan verbind met die idee terwyl die ontwikkeling daarvan die verskillende waarneembare vorme van die werklikheid veroorsaak. Die "syn" is tewens 'n "nie-syn" (want dit ontwikkel die heel tyd en is voortdurend in wording) en bowendien is dit absoluut, want buite dit bestaan daar niks nie. Hegel stel dat: "Die idee in sy totaliteit is die natuur". 'n Ektreme vorm van idealisme is die solifisme, wat stel, dat die totale realiteit voortvloei uit die eie 'ek' self.

Die Britse idealisme verwys na 'n groep Britse filosowe wat voortbou op die Duitse idealisme. Hierdie stroming was invloedryk in Groot-Brittanje van die middel van die negentiende eeu tot die begin van die twintigste eeu. Die belangrikste verteenwoordigers van hierdie stroming was T.H. Green (1836–1882), F. H. Bradley (1846–1924) en Bernard Bosanquet (1848–1923). Ook hulle stel dat alles gelykgestel kan word met idees. Hulle stem egter nie saam met sommige van Hegel se idees nie, en is veral gekant teen sy se siening van die staat asook sy historisisme.

In die filosofie word ook 'n onderskeid gemaak tussen die sogenaamde objektiewe en subjektiewe idealisme. Die verskil tussen hierdie twee (sub) rigtings kan verduidelik word aan die hand van die filosofie van Berkeley. Hy meen 'n deel van die idealisme van Descartes oor en stel dit as subjektief omdat die totale werklikheid teruggebring word tot die idee dat hy (as subjek) dit vir homself kan vorm. Maar die mens is ook religieus, hy erken dus wel derglik 'n buite hom bestaande entiteit (die opperwese self). In die sin dat hierdie absolute en universele gees (wat dan nie meer van persoon tot persoon hoef te verskil nie) die idees by die individue tot stand bring, word gepraat van objektiewe idealisme. Hierdie onderskeid is nie op baie idealiste van toepassing nie (byvoorbeeld Kant, want hy erken sonder voorbehoud bestaande werklikheid buite homself) maar in die lig van die bogenoemde moet iemand soos Hegel as 'n objektiewe idealis aangedui word.

In teenstelling tot sowel die klassieke as die moderne westerse filosofie waar idealisme teenoorgesteld is aan realisme, stel die Marxisme dat teenoor die idealisme die materialisme geplaas sou moet word. Aan hierdie opvatting is veral vorm gegee deur Lenin in sy "Materialisme en empiriocriticisme" (1909), wat as sy belangrikste kenteoretiese bydrae tot die marxisme beskou word.



</doc>
<doc id="125601" url="https://af.wikipedia.org/wiki?curid=125601" title="Swenirivier">
Swenirivier

Die Swenirivier is 'n klein takrivier van die Nwanedzi in die oostelike Nasionale Krugerwildtuin, Mpumalanga, Suid-Afrika. Die rivier ontstaan op die basaltvlaktes suid van Satara-ruskamp, en vloei naby die Lebombo in die Nwanedzirivier. Die rivier het drie bene, almal "Sweni" genaamd, wat oos- en noordooswaarts vloei in die ooste van die wildtuin.



</doc>
<doc id="125602" url="https://af.wikipedia.org/wiki?curid=125602" title="Nwanedzirivier">
Nwanedzirivier

Die Nwanedzirivier is 'n klein rivier in die verre-ooste van die Krugerwildtuin, Mpumalangaprovinsie, Suid-Afrika.




</doc>
<doc id="125610" url="https://af.wikipedia.org/wiki?curid=125610" title="Tdendzerivier">
Tdendzerivier

Die Tdendzerivier is 'n klein takrivier van die Letabarivier in Limpopoprovinsie, Suid-Afrika.

Die rivier vloei suidwaarts in die sentrale gedeelte van die Krugerwildtuin.



</doc>
<doc id="125620" url="https://af.wikipedia.org/wiki?curid=125620" title="Southern-klad">
Southern-klad

die Southern-klad (vanaf Engels ""Southern blot"") is 'n metode wat gebruik word in molekulêre biologie om 'n spesifieke basisvolgorde in DNS-monsters op te spoor. Die tegniek behels die oordrag van DNS fragmente wat met elektroforese geskei is op 'n filtermembraan en die daaropvolgende fragment opsporing deur hibridisering met komplementêre fragmente.

Die metode is vernoem na die Britse bioloog Edwin Southern wat dit in 1975 gepubliseer het. Ander kladmetodes (Western klad, northern-klad, eastern-klad en southwestern-klad) wat met soortgelyke beginsels werk, maar met RNA of proteïen, is in verwysing hiermee benoem. Aangesien dit 'n Eponiem is, word Southern met 'n hoofletter geskryf. Die name van die ander kladmetodes word nie noodwendig grootgeskryf nie.


Hibridisering van die peiler met 'n spesifieke DNS-fragment op die filtermembraan dui daarop dat daardie fragment 'n DNS-volgorde bevat wat komplementêr is tot die peiler.
Die oordrag van die DNS vanaf die elektroforesegel op 'n membraan vergemaklik die binding van die hibridisasiepeiler met die grootte-gefraksioneerde DNS. Dit maak dit ook moontlik om die hibridisasieprodukte van die peiler met die teiken-DNS te bevestig, wat nodig is vir verdere analise deur autoradiografie of ander opsporingsmetodes.

Southern klad analises van genomiese DNS wat met restriksie-ensieme verteer is, kan gebruik word om te bepaal hoeveel verskillende basisvolgordes in 'n genoom voorkom. 'n peiler wat slegs met 'n enkele DNS segment hibridiseer wat nie deur die restriksie-ensiem gesny is nie, sal 'n enkele band op 'n Southern klad gee, terwyl verskeie bande waarskynlik waargeneem word wanneer dit met 'n paar hoogs soortgelyke DNS basisvolgordes hibridiseer (bv., diegene wat die gevolg van volgorde duplikasie is). Wysiging van die hibridisasiekondisies (byvoorbeeld 'n verhoging van die hibridisasietemperatuur of 'n vermindering in sout konsentrasie) kan gebruik word om spesifisiteit te verhoog en hibridisasie van die peiler met volgordes wat minder as 100% soortgelyk is te verminder.

Southern oordrag kan gebruik word vir homologie-gebaseerde klonering wat gebaseer is op die aminosuurvolgorde van die teiken proteïn. Oligonukleotides wat soortgelyk is aan die teikenvolgorde word voorberei. Hierdie oligonukleotides word chemies gesintetiseer, radioaktief geëtiketteer, en gebruik om 'n DNS volgorde biblioteek of ander versameling van gekloneerde DNS-fragmente deur te sif. Monsters wat met die peiler hibridiseer word verder geanaliseer, byvoorbeeld om die volledige volgorde van die teikengeen te verkry.

Southern-Klad kan ook gebruik word om gemetileerde setels in gene te identifiseer. Die restriksienukleases "MspI" en "HpaII" is hier veral nuttig, omdat beide van hulle binne dieselfde volgorde sny, maar "HpaII" slegs C-gemetileerde setels sny, terwyl "MspI" slegs ongemetileerde setels sny. Setels wat deur "HpaII" gesny word maar nie "Mspl" nie, is dus gemetileerd.


</doc>
<doc id="125621" url="https://af.wikipedia.org/wiki?curid=125621" title="War on Everyone (fliek)">
War on Everyone (fliek)

War on Everyone is 'n 2016 Britse swart komedie buddy polisieman film geskryf en geregisseer deur John Michael McDonagh. Alexander Skarsgård, Michael Peña, en Theo James speel in die fliek. Geleë en verfilm in Albuquerque, Nieu-Meksiko, dit is gekeur in die Panorama-afdeling van die 66ste Berlynse Internasionale Filmfees. Die rolprent is vrygestel in die Verenigde Koninkryk en Ierland op 7 Oktober 2016 deur die Icon Film Distribution.


Die film is vervaardig deur Chris Clark en Flora Fernandez-Marengo, en mede-vervaardig deur Elizabeth Evas vir Reprisal Films. Phil Hunt en Compton Ross vervaardig ook vir die Head Gear Films, met die ondersteuning van die BFI Film Fonds.

Die film was geskeduleer om in Ierland en die Verenigde Koninkryk vrygestel te word op 30 September 2016, voordat dit tot 7 Oktober teruggehou is om kompetisie met die "Deepwater Horizon" en "Miss Peregrine's Home for Peculiar Children" te verhoed. Dit het in die Verenigde Koninkryk met die vrystelling van "Blood Father" gekompeteer. Dit het 'n beperkte vrystelling in die Verenigde State van Amerika op 3 Februarie 2017 gehad.


</doc>
<doc id="125622" url="https://af.wikipedia.org/wiki?curid=125622" title="Redaksionele raad">
Redaksionele raad

Die redaksionele raad is 'n groep mense, gewoonlik by 'n publikasie, wat die toon en rigting bepaal wat die publikasie se redaksionele beleid sal neem.

By 'n koerant bestaan die redaksionele raad gewoonlik uit die redaksionele bladredakteur en redaksionele skrywers. Sommige koerante sluit ook ander personeel in. Redaksionele rade vir tydskrifte kan kenners in die vakgebied waarop die tydskrif fokus, insluit, en groter tydskrifte mag verskeie redaksionele rade hê wat volgens vak gegroepeer is. 'n Uitvoerende redaksie kan toesig hou oor hierdie vak rade, en sluit gewoonlik die uitvoerende redakteur en verteenwoordigers van die vak-fokus rade in.

Redaksionele rade ontmoet gereeld om die nuutste nuus- en meningsneigings te bespreek en te bespreek wat die koerant oor 'n verskeidenheid sake moet sê. Hulle sal dan besluit wie sal watter redaksies skryf, en vir watter dag. Wanneer so 'n redaksie in 'n koerant verskyn, word dit beskou as die institusionele mening van die koerant. By sommige koerante sal die redaksie ook draaddiens en gesindikeerde kolomme vir insluiting op die redaksionele bladsy, of opinie bladsy hersien. Sommige koerante, veral kleiner koerante, het nie 'n redaksionele raad nie, en verkies om eerder te staatmaak op die uitspraak van 'n enkele redaksionele bladsy redakteur.

Boek- en tydskrifuitgewers sal dikwels hul redaksionele rade gebruik om manuskripte of artikels te hersien of te kies, en soms om feite na te gaan. Boekuitgewers kan ook van redaksionele rade gebruik maak, deur vakkundiges te gebruik om manuskripte te kies.

Byna alle akademiese tydskrifte het 'n redaksionele raad wat bestaan uit geselekteerde, onbetaalde kundiges op die akademiese gebied wat deur 'n tydskrif gedek word. Dit is byna altyd 'n ere posisie, alhoewel raadslede soms portuur oorsig van voorleggings gee. 'n Lid kan gevra word om verskeie manuskripte per jaar te hersien en mag 'n spesiale uitgawe wysig. Die lede kan ook geraadpleeg word met betrekking tot nuwe regulasies by die joernaal. Dit is van hulle verwag om die tydskrif onder hul portuurgroep te bevorder.

Die redaksionele raad beheer die endossement proses vir die koerant tydens veldtogte. Kandidate sal voor die redaksionele raad kom vir 'n groep onderhoud wat vir 'n paar uur kan duur, afhangende van die kantoor. Tydens die vergadering vra die raad die kandidaat 'n verskeidenheid vrae oor verskeie kwessies en gebruik die vergadering as 'n manier om te besluit watter kandidaat te ondersteun. Kandidate kan vroegtydig in hul veldtogte gereeld met die redaksionele raad vergader om hul menings te gee aan die koerant se besluitnemers. Dit is 'n manier om media dekking te bestuur en om die finale endossement te beïnvloed.


</doc>
<doc id="125626" url="https://af.wikipedia.org/wiki?curid=125626" title="Polar Operational Environmental Satellites">
Polar Operational Environmental Satellites

Die Polar-orbiting Operational Environmental Satellite (POES) -projek bedryf 'n konstellasie van weersatelliete in polêre wentelbane rondom die Aarde. Dit is 'n gesamentlike poging tussen die Nasionale Oseaniese en Atmosferiese Administrasie (NOAA) en die Europese Organisasie vir die Ontginning van Meteorologiese Satelliete (EUMETSAT). Ruimtetuie vir die projek word deur NASA en die Europese Ruimte-Agentskap voorsien. NASA se Goddard Space Flight Center hou toesig oor die vervaardiging, integrasie en die toets van die NASA-voorsiene TIROS-satelliete. Die lansering van die eerste poolomwentelende weersatelliete, in 'n poging om die akkuraatheid en detail van weeranalise en -vooruitskatting te verbeter, het begin met FL. TIROS 1 (Televisie-infrarooiwaarnemingsatelliet) op 1 April 1960.


</doc>
<doc id="125635" url="https://af.wikipedia.org/wiki?curid=125635" title="Dadaïsme">
Dadaïsme

Dadaïsme (of kortweg dada) was ’n Europese kuns- en literatuurbeweging in die vroeë 20ste eeu waardeur kunstenaars en skrywers mense probeer skok het deur doelbewus aanvaarde idees te verwerp en met vreemde, onverwagse beelde vorendag te kom. Dié kulturele beweging het tydens die Eerste Wêreldoorlog in Zürich in die neutrale Switserland begin. Dadaïsme was die vernaamste invloed op Surrealisme, wat in die 1920’s daaruit ontwikkel het. Die naam is van die Franse woord "dada" afgelei, wat "speelgoedperd" beteken.

Die beweging het min of meer tussen 1916 en 1920 sy hoogtepunt bereik. Die dada-kunstenaars het mengvorme van beeldende kuns, poësie, teater en grafiese ontwerp gebruik. Die beweging toon 'n geestelike verwantskap met nihilisme, deur die opsetlike irrasionele en ondergrawing van algemeen aanvaarde standaarde.

Die Dadaïsme het ontwikkel uit die kontak wat daar omstreeks 1912 tussen Apollinaire (1880-1918), Marcel Duchamp (1887-1968) en Francis Picabia (1879-1953) ontstaan het. Die burgerlike kultuur van daardie tyd het die kunstenaars beklemd laat voel. Hulle was ontevrede oor heersende idees, soos byvoorbeeld die opvatting dat die kuns aan sekere etiese norme moes voldoen en altyd rasioneel benader moes word. Hulle wou eerder die absurditeit en die toevallighede van die lewe beklemtoon en wou 'n nuwe betekenis aan die woord "kuns" heg. Hulle wou die menslike aktiwiteit van alle leefreëls en etiese, godsdienstige, wysgerige en kunshistoriese norme vrymaak en die verband tussen bewus dink en kunsuiting tot 'n minimum beperk. Die keuse van die woord "dada" vind hierby aansluiting omdat dit benewens die gewone betekenis ("skommelperdjie") ook dui op die stamelklanke of onsinwoordjies in kindertaal.

Duchamp se eerste "ready made" - 'n fietswiel op 'n kombuisstoel- is in 1913 as 'n kunswerk aan die wêreld bekend gestel. In 1915 het hy saam met Picabia na New York gereis, waar hulle in samewerking met die Amerikaanse skilder-fotograaf Man Ray (1890-1976) die kern van die Dadaïsme in New York gevorm het.

Die woord "dada," wat heel toevallig in 'n woordeboek gevind is, is vir die eerste keer gebruik deur 'n groepie kunstenaars wat tydens die Eerste Wêreldoorlog na Zürich in Switserland uitgewyk het. In hul geIedere was Hugo Bali (1886-1927) uit Duitsland, Tristan Tzara (1896-1963) uit Roemenië en Hans Arp (1887-1966) uit Elsas in Noordoos-Frankryk, wat toe nog Duitse gebied was. Op inisiatief van Bali het hulle in 1916 die Cabaret Voltaire gestig, waar hulle verskeie kunssoorte en aspekte van die daaglikse lewe tegelyk aangebied het. 'n Gewilde item was die aanbieding van bruïtistiese poësie (Frans "bruit" beteken "lawaai"), wat deur die Dadaïste ook "simultane digkuns" genoem is en uit klanke, losstaande sinne en onsamehangende woorde bestaan het. Op dié wyse het die Dadaïste, ontnugter deur die oorlog, 'n aanval gedoen op die Westerse kultuur, wat na hul mening leeg en skynheilig was. Hulle het vryheid van kuns met ruimte vir irrasionaliteit, intuïsie en eksperimentering geëis.

Dadaïsme het vanuit Zürich oor die hele Europa versprei en veral ingang gevind in Duitsland, wat heeltemal ontwrig was deur die oorlog. Die werk van beeldende kunstenaars soos Georg Grosz (1893−1959) en John Heartfield (1891−1968), die vernaamste verteenwoordigers van die Dadaïsme in Berlyn, was sterk op die politiek gerig. Hulle het aansluiting gesoek by die gees van die Sowjet-revolusionêres van daardie tyd. Ander sentra van Dadaïsme in Duitsland was Keulen (Arp, Ernst) en Hannover waar Kurt Schwitters (1887-1948) met afvalmateriaal soos stukkies papier, trein- en tremkaartjies, stukkies tou, hout en yster skilderye aanmekaargeplak en getimmer het. Sy skilderye het as Merzbilder bekend gestaan.

Hy het later ook ruimtelike konstruksies (Merzsäule) gemaak en uiteindelik in dieselfde styl 'n hele ruimte in sy huis gekonstrueer (Merzbáu). Schwitter was ook 'n digter en het tussen 1923 en 1927 opgetree as redakteur van die Dadaïstiese tydskrif "Merz." Die Dadaïsme se laaste bloeityd was in Parys tussen 1919 en 1923, "toe" groot eksponente van die beweging - onder andere Arp, Tzara, Picabia, Duchamp en Man Ray - in dié stad gewoon het. Hul manifestasies het gereeld skandale veroorsaak. In 1924 het André Breton sy Surrealistiese Manifes gepubliseer. Ofskoon hy geen prominente Dadaïs was nie, was Breton 'n sentrale figuur in die kunswêreld van Parys. In sy Manifes is baie van die Dadaïsme se spontane vernuwings deurdink en gesistematiseer.

Surrealisme het geleidelik die plek van die Dadaïsme ingeneem. 'n Belangrike problematiek, wat ook by meer onlangse skrywers aandag geniet het, was die Dadaïsme se verset teen taal. Die Dadaïste het taal as 'n gebrekkige en onbruikbare kommunikasiemiddel beskou. Taal kan egter nie heeltemal verwerp word nie omdat alle literêre aktiwiteite dan sal moet ophou. Hoewel daar min literêre werke is wat as tipies Dadaïsties beskou kan word, is daar tog belangrike Dadaïstiese tydskrifte uitgegee.

In 1916 het Picabia met die tydskrif 391 in Barcelona begin. Sedert 1917 het die tydskrif "Dada" in Zürich gereeld verslag gelewer oor die groep se aktiwiteite, terwyl die eerste uitgawe van Tzara se tydskrif, "Littérature," in 1919 in Parys verskyn het. Die Dadaïste het baie aandag geskenk aan tipografie; daarvan getuig veral die Nederlandse tydskrif "Mecano," wat in 1922 deur Schwitters en Van Doesburg gestig is.

Die Dada-mentaliteit kom nog in verskeie gedaantes in die eietydse kultuur voor: relativering tot in die absurde, die neiging om kuns aan die alledaagse lewe te koppel, uitbuiting van toevalselemente en provokasie van die publiek. Die Dadaïsme het as inspirasie gedien vir vele aktuele strominge en uitingsvorme in die kuns, soos popkuns, nouveau, realisme, minimal art, Nul/Zero, Fluxus, arte povera, environs en happenings. Dit het ook 'n groot invloed op die moderne reklamewese uitgeoefen. Eksperimentele poësie en bepaalde vorme van laboratoriumteater toon ook verwantskap met Dadaïstiese uitinge.




</doc>
<doc id="125643" url="https://af.wikipedia.org/wiki?curid=125643" title="Wayne Ferreira">
Wayne Ferreira

Wayne Ferreira (* 15 September 1971– ) is 'n voormalige Suid-Afrikaanse tennisspeler. Hy het in 1989 as 'n juniorspeler reeds professioneel begin speel. Ferreira was die nommer-een dubbelspeler en die 6de gekeurde junior enkelspeler in die wêreld. Oor sy loopbaan het hy altesaam 15 enkelspel- en agt dubbelspeltitels ingepalm. Ferreira het professioneel geword in 1989. Hy het in 1991 sy eerste ATP-dubbeltitel in Adelaide gewen.

Tydens die Olimpiese Somerspele van 1992 het hy saam met Pietie Norval 'n silwermedalje 'n Barcelona verower. Hy het aan 'n rekord 56 agtereenvolgende Grand Slam-toernooie deelgeneem. In 2000 het hy die Hopmanbeker saam met Amanda Coetzer gewen. 

Hy het in 2005 uit tennis afgetree en woon tans in die VSA.



</doc>
<doc id="125644" url="https://af.wikipedia.org/wiki?curid=125644" title="Pietie Norval">
Pietie Norval

Piet Norval (1970-) is 'n voormalige Suid-Afrikaanse tennisspeler wat tussen 1988 en 2001 professioneel tennis gespeel het. Norval het veertien ATP-dubbelspeltoernooie gewen en daarnaas tot 'n verdere een-en-twintig eindstryde deurgedring. Tydens die Olimpiese Somerspele van 1992 het hy saam met Wayne Ferreira 'n silwermedalje in Barcelona verower. In 1999 wen hy die gemengde dubbelspel op Roland Garros saam met die Sloweense Katarina Srebotnik. Hy het in 2001 uit tennis afgetree.



</doc>
<doc id="125649" url="https://af.wikipedia.org/wiki?curid=125649" title="Kloppershoekspruit">
Kloppershoekspruit

Die Kloppershoekspruit is 'n sytak van die Bellrivier in Joe Gqabi-distriksmunisipaliteit in die noordoostelike deel van die Oos-Kaap. Dit ontspring op 2 700 meter in die suidelike Drakensberge teen die Lesothogrens by en vloei suidweswaarts.

Hengelvis wat in die spruit voorkom is reënboogforel en grootbek-geelvis.


</doc>
<doc id="125650" url="https://af.wikipedia.org/wiki?curid=125650" title="Diepspruit">
Diepspruit

Die Diepspruit is 'n klein sytak van die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125651" url="https://af.wikipedia.org/wiki?curid=125651" title="Langkloofspruit">
Langkloofspruit

Die Langkloofspruit is 'n klein sytak van die Kraairivier in die verre noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125652" url="https://af.wikipedia.org/wiki?curid=125652" title="Maartenshoekspruit">
Maartenshoekspruit

Die Maartenshoekspruit is 'n klein sytak van die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125653" url="https://af.wikipedia.org/wiki?curid=125653" title="Miofibril">
Miofibril

'n Miofibril of spier fibril is'n basiese staafvormige eenheid van 'n spiersel. Spiere is saamgestel uit buisvormighe selle, genoem miosiete, bekend as die spiervesels in gestreepte spierweefsel, en elkeen van hierdie selle bevat baie kettings van miofibrille. Hulle ontstaan tydens embrioniese ontwikkeling in 'n proses wat bekend staan as miogenese.

Miofibrille bestaan uit lang proteïene insluitend aktien, miosien, en titien, en ander proteïene wat bymekaar hou. Hierdie proteïene is in dik en dun filamente gerangskik, die sogenaamde miofilamente, wat langs die hele lengte van die miofibril herhaal in segmente wat as sarkomere bekend staan. Spiere trek saam deurdat die dik vesels (miosien) verby die dun vesels (aktien) gly. 

Die vesels van die miofibrille, die miofilamente, bestaan uit twee tipes, dik en dun:
Die proteïen-kompleks bestaande uit aktien en miosien word soms "aktinomiosien" genoem.

In gestreepte spierweefsel, soos skelet- en hartspiere, het die aktien- en miosienfilamente 'n konstante lengte van 'n paar mikrometer, veel minder as die lengte van die spiersel ('n paar millimeter in die geval van menslike skeletspierselle). Die filamente kom in herhalende subeenhede oor die lengte van die miofibril voor. Hierdie subeenhede word sarkomere genoem. Die spiersel is bykans volledig met miofibrille gevul, wat parallel aan mekaar op die lang as van die sel gerig is. Die sarkomeersubeenhede van een miofibril is bykans perfekte opgelyn met dié van die myofibrille langsaan. Hierdie rangskikking leit tot sekere optiese eienskappe wat veroorsaak dat die sel gestreep voorkom. In gladde spierselle is hierdie belyning afwesig, en daarom is daar geen oënskynlike striasies nie en dus word die selle glad genoem. Spierselle wat teen sekere hoeke gesny het, byvoorbeeld in vleissnitte, kan strukturele verkleuring of kleurspeling toon weens die periodiese struktuur van die vesels en sarkomere.

'n Elektronmikroskoopstudie van die ontwikkeling van die beenspiere van 'n 12-dag oue hoenderembrio stel 'n meganisme vir die ontwikkeling van die miofibrille voor. Die ontwikkelende spiere selle bevat dik (miosien) filamente wat 160-170 Å in deursnee is, en dun (aktien) filamente wat 60-70 Å in deursnee is. Jong spiervesels het 'n 7:1 verhouding van dun tot dik filamente. Langs die lang as van die spierselle in subsarkolemmale areas, word geïsoleerde miofilamente inlyn gerangskik pak saam in hexagonale rangskikkings. Hierdie strukture vorm ongeag of Z-band of M-band materiaal teenwoordig is. Hulle aggregeer spontaan omdat die tersiêre strukture van aktien en miosien monomere al die "inligting" bevat om by sellulêre kondisies (ioniese sterkte en ATP-konsentrasie) te agregeer.

Die name van die verskillende sub-streke van die sarkomeer is gebaseer op hul relatief ligter of donkerder voorkoms onder die lig-mikroskoop. Elke sarcomeer is begrens deur twee baie donker gekleurde bande wat Z-skywe of Z-lyne heet (afgelei van die Duitse woord "zwischen -" "tussen"). Hierdie Z-skywe bestaan uit digte proteïen wat nie maklik lig deurlaat nie. Die T-tubule kom ook in hierdie gebied voor. Die gebied tussen die Z-skywe is verder in twee ligter gekleurde bande aan beide kante, die I-bande, verdeel, en'n donker, grys band in die middel wat die A-band genoem word.

Die I-bande kom ligter voor omdat hierdie areas van die sarcomere hoofsaaklik dun aktienfilamente bevat: hulle kleiner deursnee laat meer lig tussen hulle deur. Die A-band, aan die ander kant, bevat meestal miosien filamente met 'n groter deursnee wat die lig blokkeer. A staan vir anisotroop en I vir isotroop, met verwysing na die optiese eienskappe van lewende spierweefsel onder gepolariseerde ligmikroskopie.

Die dele van die A-band wat teen die I-bande vasloop bevat beide aktien en miosien filamente wat inmekaar gevleg is. Binne die A-band is 'n relatief helderder sentrale streek wat as die H-sone bekend staan (vanaf Duits "hell", "helder") waar die aktien en miosien nie oorvleuel wanneer die spiere in 'n ontspanne toestand verkeer nie. In die middel van die H-sone is daar 'n donker sentrale lyn bekend as die M-lyn (vanaf Duitse "mittel," "middel").

Die miosien koppe vorm kruisbrûe met die aktien miofilamente; dit is waar hulle 'n "roeiaksie" langs die aktien af uitoefen. 

Wanneer die spiervesel ontspanne is (voor inkrimping), is ADP en fosfaat aan die miosienkop gebind.

Wanneer 'n senuwee-impuls aankom, veroorsaak Ca-ione 'n vormverandering van troponien; dit beweeg die troponien + tropomiosien komplekse weg, wat die miosien bindingsetels oop laat.

Die miosien kop bind vervolgens aan die aktien miofilament. Energie in die kop van die miosien miofilament beweeg die kop, wat die aktien verbyskuif. ADP word daardeur vrygestel.

Die teenwoordigheid van kalsiumione aktiveer die miosien se ATPase. Die miosienkoppe ontkoppel dan van die aktien om die ATP te gryp. Die ATP word dan afgebreek in ADP en fosfaat. Die energie wat daardeur vrygestel is, word in die miosienkop gestoor om vir later beweging te gebruik. Die miosienkoppe keer terug na hul regop (ontspanne) posisie. As kalium teenwoordig is, word die proses herhaal.

Wanneer 'n spier saamtrek, word die aktien getrek langs die miosien in die rigting van die middel van die sarcomere getrek totdat die aktien en miosien filamente heeltemal oorvleuel. Die H-sone word kleiner en kleiner as gevolg van die toenemende oorvleueling van aktien en miosien filamente, en die spiere verkort. Wanneer die spiere ten volle saamgetrek is, is die H-sone nie meer sigbaar nie. Die aktien en miosien filamente verander nie self in lengte nie, maar gly net verbymekaar. Dit staan bekend as die gly-filament model van spiersametrekking.



</doc>
<doc id="125655" url="https://af.wikipedia.org/wiki?curid=125655" title="David Miscavige">
David Miscavige

David Miscavige ([ˌmɪsˈkævədʒ], * 30 April 1960 in Bucks County, net buite Philadelphia, Pennsilvanië, VSA) is die hoof van die Kerk van Sciëntologie. Sy amptelike titel is Voorsitter van die Raad van die Religieuse Tegnologiesentrum ("Chairman of the Board of the Religious Technology Center (RTC)", 'n instelling binne die Kerk se administratiewe strukture wat in Mei 1982 gevestig is om die handelsmerke en kopieregte van "Dianetics" (Dianetiek) en "Scientology" (Sciëntologie) te beskerm en beheer. Miscavige dien as godsdienstige leier van Sciëntologie.

Reeds in sy tienerjare het Miscavige 'n adjunk-posisie as "Commodore's messenger" beklee en nou saamgewerk met die kerkstigter L. Ron Hubbard (1911–1986). In die vroeë 1980's was hy een van die Kerk se leidende persoonlikhede en is in 1987 benoem as Voorsitter van die Raad van die RTC. 

Miscavige se grootste prestasies as kerkleier was die erkenning van die Kerk van Sciëntologie as organisasie sonder winsoogmerk deur die federale Amerikaanse Inkomstediens "Internal Revenue Service (IRS)", 'n status wat belastingvryheid waarborg; die publikasie van hersiene uitgawes van L. Ron Hubbard se werke; en die verwesenliking van 'n program waarvolgens plaaslike kerkgemeentes van nuwe of herontwerpte kerkgeboue en geriewe voorsien is. 'n Volledig digitale uitgewery, wat danksy die inisiatief van David Miscavige gevestig is, voorsien kerkgemeentes en belangstellende lede van die publiek van publikasies en digitale media soos DVD en Blu-ray.

Toe die Kerk van Sciëntologie op 12 Maart 2018 die "Scientology Network", 'n "DIRECTV"-uitsaai- en "OTT"-videostroomdiens geloods het, het David Miscavige, wat andersins selde 'n draai voor die kamera maak, self as aanbieder opgetree. Die netwerk se programinhoud word deur "Scientology Media Productions (SMP)" in Hollywood, Los Angeles vervaardig, 'n fasiliteit wat in Mei 2016 gestig is. SMP, een van die modernste digitale ateljees ter wêreld, word in 'n gerenoveerde historiese rolprentateljee-kompleks van 1912 gehuisves. Sy deure staan oop vir ander denominasies en weldadigheidsorganisasies.

David Miscavige is op 30 April 1960 saam met sy tweelingsuster Denise in die Pennsilvaniese distrik Bucks County, net buite die metropool Philadelphia, in 'n Pools-Italiaanse gesin gebore. Hul ouers, Ron en Loretta Miscavige, was Rooms-Katoliek. Miscavige het in Willingboro Township in New Jersey grootgeword en het die hoërskool in Marple Newtown bygewoon. As kind het Miscavige aan asma en swaar allergieë gely. Nadat Ron Miscavige begin het om in Sciëntologie belang te stel, het hy sy seun na 'n Dianetiek-sentrum geneem. Volgens vader en seun het 'n Dianetiek-sessie van 45 minute David se genesing bewerkstellig.

In 1971 het die Miscavige-gesin by die Kerk van Sciëntologie aangesluit en hulle vervolgens in East Grinstead, Engeland gevestig waar die kerk se destydse hoofkwartier, Saint Hill Manor, geleë was. Ron Miscavige het sy bande met die Kerk van Sciëntologie in 2012 verbreek en bly met sy tweede vrou Becky, 'n vroeëre "Playboy"-klub-kelnerin, in Wisconsin. 'n Boek wat Ron Miscavige oor sy seun gepubliseer het, is deur die media as "onthullingsverhaal" gevier, terwyl David Miscavige sy pa - 'n professionele trompetspeler - daarvan beskuldig dat hy met sy naam geld probeer maak. Fotomateriaal, wat deur die kerk gepubliseer is, laat Miscavige Sr. se stellings - onder meer sy beweerde "vlug" uit die kerk se Sea Org - twyfelagtig lyk.


</doc>
<doc id="125656" url="https://af.wikipedia.org/wiki?curid=125656" title="Penne">
Penne

Penne is ’n soort pasta met ’n ronde, hol vorm. "Penne" is die meervoud van die Italiaanse woord "penna" ("slagpen" of "pen").

In Italië word twee soorte penne vervaardig: "penne lisce" (glad) en "penne rigate" (met riwwe). Pennoni is ’n groter weergawe.

Penne word tradisioneel al dente gekook en saam met ’n sous soos pesto, marinara of arrabbiata voorgesit. Dit is baie gewild in pastaslaaie. Penne is ’n veelsydige pasta vanweë die praktiese ontwerp daarvan; die holtes en riwwe laat sous daaraan vasklou, terwyl die skuins eindpunte ook help om die sous op te skep.



</doc>
<doc id="125657" url="https://af.wikipedia.org/wiki?curid=125657" title="Bokspruit">
Bokspruit

Die Bokspruit is 'n klein sytak van die Sterkspruit en die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125658" url="https://af.wikipedia.org/wiki?curid=125658" title="Köchelverzeichnis">
Köchelverzeichnis

Die Köchelverzeichnis of Köchel-katalogus is 'n inklusiewe, chronologiese lys van komposisies deur Wolfgang Amadeus Mozart, wat oorspronklik geskep is deur Ludwig von Köchel, en waarin die inskrywings afgekort word tot K. (KV in Duits). Die nommers in die Köchel-katalogus weerspieël die voortdurende vestiging van 'n volledige chronologie van Mozart se werke, en dien as kitsverwysings na die komposisies.

Volgens Köchel se telling is "Requiem in D mineur" die 626ste stuk wat Mozart gekomponeer het, en word gevolglik as "K. 626" aangegee. Köchel se oorspronklike katalogus van 1862 is twee keer hersien. Enkele werke het drie K.-nommers, bv. Mozart se Horingconcerto nr. 1, K. (412+514)/386b.

Om so veel as moontlik van die oorspronklike K-numering van die lys te behou, is letters na die syfers aangebring in die hersiene, kronologiese reeks. Die lys wat volg toon Köchel se oorspronklike aanduiding (K) asook die sesde weergawe (K). Ander bylae en aanvullings tot die katalogus word aangedui met "", afgekort tot 'Anh.'




</doc>
<doc id="125659" url="https://af.wikipedia.org/wiki?curid=125659" title="Riflespruit">
Riflespruit

Die Riflespruit is 'n klein sytak van die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125661" url="https://af.wikipedia.org/wiki?curid=125661" title="Joggemspruit">
Joggemspruit

Die Joggemspruit is 'n klein sytak van die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125664" url="https://af.wikipedia.org/wiki?curid=125664" title="Carlisleshoekspruit">
Carlisleshoekspruit

Die Carlisleshoekspruit is 'n klein sytak van die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125666" url="https://af.wikipedia.org/wiki?curid=125666" title="Saalboomrivier">
Saalboomrivier

Die Saalboomrivier is 'n klein sytak van die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125667" url="https://af.wikipedia.org/wiki?curid=125667" title="Macaroni">
Macaroni

Macaroni is ’n verskeidenheid droë pastas wat tradisioneel in verskillende vorms en groottes vervaardig word. Dit word van durummeel gemaak en word gewoonlik in kort stukkies gesny. Sommige tuispastamasjiene kan macaroni maak, maar gewoonlik word dit in groot maat in fabrieke vervaardig. 

In Italië verwys die woord "maccheroni" na reguit, kort, silindervormige soorte pasta, maar ook na geregte wat met lang pastasoorte soos spaghetti gemaak word, soos "maccheroni alla chitarra" en "frittata di maccheroni".

Die woord is afgelei van die Italiaanse term "maccheroni", die meervoud van "maccherone". Die verskillende soorte verskil van mekaar deurdat sommige glad en reguit is en ander riwwe in die lengte het, soos rigatoni en tortiglioni, of gekrom is, soos chifferi, lumache en lumaconi.

Die produk en naam kom egter oorspronklik van die Antiekgriekse "makaria". Akademici stem geredelik saam die woord is afgelei van die Griekse μακαρία ("makaria"), ’n soort gortsop wat voorgesit is om die afgestorwenes te herdenk. Dié woord kom weer van μάκαρες ("makares", "geseënde afgestorwenes") en uiteindelik van μακάριος ("makarios", "geseënd, gelukkig"). Daar is egter ook ander verduidelikings vir die herkoms van die woord.

Russies het die woord geleen (as макароны) as ’n algemene term vir alle soorte pasta; dit kom ook in verskeie ander Slawiese tale voor, asook in Turks en Brasiliaanse Portugees. Ook in Iran word die term vir pasta in die algemeen gebruik.

Nes met geregte van ander soorte pasta, is macaroni-en-kaas gewild in Brittanje, waar dit ontstaan het, asook in Noord-Amerika en ander lande. 

In wêrelddele met groot Chinese bevolkings wat aan Westerse invloede blootgestel is, soos Hongkong, Maleisië en Singapoer, het plaaslike Chinese macaroni aanvaar is ’n bestanddeel vir Westerse geregte in ’n Chinese styl. In sekere restaurante in Hongkong en Suidoos-Asië word macaroni in water gekook en in helder soppe voorgesit saam met worsies of ham en ertjies, sampioene en soms eier. Dit herinner aan noedelsop en word veral vir ontbyt of ’n ligte middagete geniet.



</doc>
<doc id="125669" url="https://af.wikipedia.org/wiki?curid=125669" title="Durum">
Durum

Durum, of Triticum durum (soms ook "Triticum turgidum" subsp. "durum"), is die enigste tetraploïede graanspesie van kommersiële belang wat vandag wyd verbou word. Dit is die graansoort wat die meeste in die Midde-Ooste voorkom.

"Durum" beteken "hard" in Latyn, en dié spesie is die hardste graansoort. Dit verwys na die weerstand van die koring om gemaal te word. Dit maak durum gunstig vir die maak van semolina en pasta, en minder prakties vir meel. 

Kommersieel vervaardigde droë pasta, of "pasta secca", word feitlik uitsluitlik van durumsemolina gemaak. Durummeel en is ideaal vir die maak van pasta omdat die deeg wat daarvan gemaak word, maklik is om te vorm (in byvoorbeeld plat velle), in teenstelling met elastiese brooddeeg. Vir die maak van die meeste tuisgemaakte vars pastas ("pasta fresca"), soos orecchiette en tagliatelle, word ook durum, of ’n kombinasie van koring (sagte) en harde graan, gebruik.

Gedop maar ongemaal, of net liggies gemaal, word dit gebruik vir die semolina in die couscous van Noord-Afrika en die Levant. Hier vorm dit die basis van baie soppe, vullings, poedings en pasteikorse. Wanneer dit so fyn soos meel gemaal word, word dit gebruik vir die maak van brood. 



</doc>
<doc id="125671" url="https://af.wikipedia.org/wiki?curid=125671" title="Kawanishi N1K">
Kawanishi N1K

Die Kawanishi N1K was 'n Japannese vegvliegtuig wat tydens die Tweede Wêreldoorlog diens gedoen het. Die vliegtuig was aanvanklik ontwikkel as 'n vliegboot, die "N1K1". Die "N1K2" landvliegtuig is uit die vliegboot ontwikkel. Die vliegtuig is tydens die laaste jaar van die oorlog in diens gestel oor die hele Stille Oseaan-front. Produksie van die vliegtuig was in die wiele gery deur bomaanvalle van Boeing B-29 Superfortress-bomwerpers op die Japannese hoofeiland; tog is 1 400 gebou. Die vliegtuig kon meer as sy man staan teen die Geallieerdes se vegters.

Beweegbaarheid van die vliegtuig was drasties verbeter deur outomatiese gevegsflappe aan die vlerke aan te bring wat meer drakrag tot gevolg gehad het. Die enigste swakheid van die vliegtuig was sy onvermoë om op werklike hoë hoogtes die B-29's te kan aanval.

Die eerste modelle het slegte uitsig gehad omrede die vlerke in die middel van die romp gemonteer was; as gevolg van die vliegtuig se vliegboot oorsprong. Dit het ook veroorsaak dat die onderstel onbetroubaar was. Toe die "N1K2-J" weergawe verskyn het was die uitsig en onderstel probleme opgelos omrede die vlerke tot onder die romp laat sak is. Hierdie prototipe het in Desember 1943 sy nooiensvlug voltooi. Die "N1K2-J" kon in die helfte van die tyd van die vorige modelle gebou word.




</doc>
<doc id="125676" url="https://af.wikipedia.org/wiki?curid=125676" title="Pesto">
Pesto

Pesto (lang naam: pesto alla genovese) is ’n sous wat in Genoa, Italië, ontstaan het. Dit bestaan tradisioneel uit fyngedrukte knoffel, dennepitte, growwe sout, basilieblare, parmesaankaas en pecorino sardo (kaas van skaapmelk), wat alles met olyfolie gemeng word.

Die naam is afgelei van die verlede deelwoord van die Genovese werkwoord "pestâ" (Italiaans: "pestare"), wat beteken om fyn te druk, met verwysings na die oorspronklike manier waarop dit gemaak is: Volgens tradisie is die bestanddele gemaal in ’n vysel deur ’n sirkelbeweging met ’n houtstamper.

Streng gesproke is "pesto" ’n generiese term vir enigiets wat gemaak word deur dit te stamp; daarom word die woord in Italië vir verskeie pesto's gebruik. "Pesto alla genovese" ("Genovese pesto") bly egter die gewildste pesto in die wêreld. 



</doc>
<doc id="125677" url="https://af.wikipedia.org/wiki?curid=125677" title="Melissa Forti">
Melissa Forti

Melissa Forti (* 1977), 'n boorling van Rome, is 'n professionele Italiaanse bakster of, soos sy haarself beskryf, "tert- en koekontwerper". Sy is 'n outodidak wat historiese en tradisionele bakkuns bestudeer het deur ou bakboeke te versamel.

Nadat sy jare lank in Londen en Los Angeles gebly het, het sy in Sarzana, 'n klein nedersetting met 'n Middeleeuse dorpskern, geleë in die Liguriese Cinque Terre-streek van die noordwestelike Italiaanse provinsie La Spezia, die bakkery en tee- en koekrestaurant »Melissa's Tea Room and Cakes« geopen.

In 2016 het Melissa Forti sommige van haar beste tert- en koekresepte, waarin tradisionele Italiaanse bakkuns met Engelse, Amerikaanse en ander invloede versmelt word, in die bakboek "The Italian Baker" aan 'n breër internasionale publiek bekendgestel. Dit is in 2017 ook in Duits vertaal as "Dolci, Tartes und zauberhafte Kuchen backen".



</doc>
<doc id="125680" url="https://af.wikipedia.org/wiki?curid=125680" title="Bottelnekspruit">
Bottelnekspruit

Die Bottelnekspruit is 'n klein sytak van die Kraairivier in die verre-noorde van die Oos-Kaap. Dit ontspring in die Drakensberge suid van Lesotho.




</doc>
<doc id="125681" url="https://af.wikipedia.org/wiki?curid=125681" title="Holspruit">
Holspruit

Die Holspruit is 'n klein sytak van die Kraairivier in die verre-noorde van die Oos-Kaap. Dit ontspring op 'n plato in die Drakensberge, suid van Lady Grey en wes van Barkly-Oos.




</doc>
<doc id="125682" url="https://af.wikipedia.org/wiki?curid=125682" title="Bossieslaagtespruit">
Bossieslaagtespruit

Die Bossieslaagtespruit is 'n klein systroom van die Kraairivier in die verre-noorde van die Oos-Kaap. Dit ontspring op 'n plato suid van Lady Grey in die omgewing van die Witteberg. Die spruit vloei aanvanklik weswaarts, maar swenk dan skerp suidwaarts totdat dit uitmond in die Kraairivier, 'n groot suidelike sytak van die Oranjerivier. 




</doc>
<doc id="125684" url="https://af.wikipedia.org/wiki?curid=125684" title="Thomas te Water">
Thomas te Water

Dr. Thomas Nicolas German te Water (Graaff-Reinet, 6 Junie 1857 – Wynberg, Kaapprovinsie, 1926) was ’n Suid-Afrikaanse politikus en mediese praktisyn. 

Te Water se vader, dr. Frans Karel te Water (1824–1912) het omstreeks die middel van die 19de eeu uit België na Suid-Afrika gekom, waar hy getroud is met Carolina Theodora Muller. Thomas was die derde van nege kinders. Hy het sy opleiding aan die Graaff-Reinetse Kollege gehad en in 1875 'n B.A.-graad van die Universiteit van Kaap die Goeie Hoop ontvang. Daarna het hy sy opleiding voortgesit het aan die Universiteit van Cambridge en eindelik medies aan die Universiteit van Edinburgh studeer waar hy die grade M.B. en C.M. in 1879 verwerf het. Die volgende twee jaar het hy deurgebring aan die universiteite van Berlyn, Wene en Straatsburg en in Londense hospitale, en die graad M.D. in 1881 verwerf.

Hy het dadelik na sy geboortedorp teruggekeer en ’n groot praktyk opgebou, maar nog tyd gevind om sy belangstelling in musiek, letterkunde, debattering en drama uit te leef. Hy het in burgerlike, opvoedkundige, hospitaal- en godsdienstige komitees op plaaslike vlak gedien en 'n jaarlikse boomplantdag ingestel om die strate van Graaff-Reinet te verfraai. Te Water se oupa aan moederskant, T.N.G. Muller, was Graaff-Reinet se eerste verteenwoordiger in die Kaapse laerhuis in 1854, en sy vader het dié kiesafdeling van 1869 tot 1883 verteenwoordig. 

Onder die invloed van sy lewenslange vriend J.H. Hofmeyr (Onze Jan) het Te Water by die Afrikanerbond aangesluit was ’n suksesvolle Bondskandidaat in die Kaapkolonie se verkiesing van 1893. Die Bond wou manne soos Te Water betrek om hul vermoë om debat te voer in die Kaapse parlement te versterk. So het hy verteenwoordiger geword van die kiesafdeling wat sy vader van 1879 tot 1883 in die laerhuis en van 1869 tot 1878 in die hoërhuis verteenwoordig het. Hy was ’n bekwame parlementariër wat sy pligte as partysweep, tydens Cecil John Rhodes se tweede kabinet, met groot vaardigheid uitgevoer het. Kort voor lank het hy die tipiese aansien van ’n Bondsman van die 1890's geniet.

Ná die val van die Rhodes-bewind 12 dae ná die Jameson-inval het sir Gordon Sprigg met moeite ’n regering saamgestel wat daartoe in staat was om die Kaapkolonie se gebruiklike ewewig te handhaaf tussen die imperiale lojaliteit en republikeinse strewe in die noorde van Suid-Afrika. Dus het Sprigg vir Te Water, P.H. Faure en J. Sivewright, drie vriende van Transvaal, gevra om by sy kabinet van ses lede aan te sluit. Hy het baie gedoen om onderwys en openbare gesondheid te bevorder, maar bedank in 1897 as gevolg van die wetsontwerp oor die herverdeling van setels, op Sprigg se voorstel, wat die Sprigg-kabinet se val en ’n algemene verkiesing bespoedig het. 
In die nuwe kabinet van die gematigde W.P. Schreiner, broer van die romanskrywer Olive Schreiner, het Te Water van Oktober 1898 tot Junie 1900 as minister sonder portefeulje gedien, dié keer in die geselskap van J.W. Sauer en John X. Merriman. Die kabinet was egter gou verdeeld oor kwessies wat uit die Tweede Vryheidsoorlog (1899–1902) voortgespruit het. 

Die eerste verdeelheid in die wankelrige regering was toe Te Water, Sauer en Merriman ten sterkste beswaar maak teen die voorstel van Solomon dat ’n spesiale hof geskep word om Kaapse Rebelle van die eerste Republikeinse inval te verhoor. ’n Kompromis is bereik, maar toe die imperiale regering weier om amnestie goed te keur omdat, in die woorde van Joseph Chamberlain, dit die lojaliste ’n onreg sou aandoen, kon die finale skeuring nie afgeweer word nie. Te Water, Sauer en Merriman het al drie bedank. Dit het Schreiner se posisie onhoudbaar gemaak en op 13 Junie 1900 moes hy hulle voorbeeld volg.

Te Water het toe tot die opposisie van die nuwe Sprigg-regering behoort, die Republikeinse saak openlik gesteun en hom so aan beskuldigings van sogenaamde ondermyning blootgestel. Ná die tweede Boere-inval in die Kaapkolonie was die politieke onrus so erg dat die parlement in Desember 1900 op reses gegaan het om eers weer in Augustus 1902 te vergader. Te Water het na Europa toe gegaan in vrywillige ballingskap, maar in Augustus 1902 inderhaas na die Kaap teruggekeer toe Chamberlain hom waarsku dat hy moontlik by sy terugkeer in Suid-Afrika in hegtenis geneem sou word op aanklagte van verraad. Merriman het daarna die wetgewende vergadering verlof gevra om namens sy vriend op die beskuldigings te antwoord.

Terug in die laerhuis het Te Water volgehou dat hy onskuldig was en dat die beëdigde verklarings teen hom onder dwang verkry is. Op 23 September 1902 het sy politieke loopbaan tot 'n einde gekom toe hy 'n beroerteaanval in die laerhuis gekry het waarvan hy nooit ten volle herstel het nie. Hy het uit die politiek getree en is as LWV opgevolg deur G.H. Maasdorp, wat Graaff-Reinet van 1904 tot Uniewording in 1910 sou verteenwoordig.

Die naamlose skrywer van sy biografiese skets in die "Suid-Afrikaanse Biografiese Woordeboek" skryf: "Hoewel sy huistaal, vanweë sy moeder se herkoms, Engels was en hy Europa dikwels besoek het, het sy lojaliteit by die Afrikanersaak gelê. Hy het die antipatie tussen Boer en Brit betreur en hom beywer vir ’n verenigde selfregerende Suid-Afrika. Hy het egter nie die dryfkrag en visie gehad om ’n groot staatsman te word nie." 

Te Water is in 1883 met Josephine Marion (Minnie) Currie, uit 'n Britse setlaarsfamilie, getroud. Vyf kinders is uit die huwelik gebore van wie die derde, Charles Theodore te Water, een van Suid-Afrika se toonaangewende diplomate geword het. 



</doc>
<doc id="125687" url="https://af.wikipedia.org/wiki?curid=125687" title="Al dente">
Al dente

In die kookkuns beskryf al dente ’n pasta wat net gekook word tot dit nog ferm proe. Die term kom uit Italiaans en beteken letterlik "tot die tand".

In die hedendaagse Italiaanse kookkuns beteken dit die ideale tekstuur van pasta, wat dui op ’n kort kooktyd. "Molto al dente" is die term vir pasta wat effens te kort gekook is. Dit word gebruik in die eerste ronde van die kook van pasta wanneer ’n pastagereg ’n tweede keer gekook of gebak word.

Wanneer kommersiële pasta gekook word, dui al dente op die fase net nadat die wit van die middel van die pasta verdwyn het.



</doc>
<doc id="125688" url="https://af.wikipedia.org/wiki?curid=125688" title="Sterkspruit (Oranjerivier, Oos-Kaap)">
Sterkspruit (Oranjerivier, Oos-Kaap)

Die Sterkspruit is 'n sytak van die Oranjerivier in die verre-noorde van die Oos-Kaap. Dit ontspring noord van Lady Grey in die Witteberg, 'n deel van die Drakensberge suidwes van Lesotho.




</doc>
<doc id="125693" url="https://af.wikipedia.org/wiki?curid=125693" title="Lourierblaar">
Lourierblaar

Lourierblare verwys na die geurige blare van verskeie plante soos die "Cinnamomum tamala" en "Syzygium polyanthum" wat in die kookkuns gebruik word. Hulle bevat sowat 1,3% essensiële olies.

As dit heel geëet word, het lourierblare ’n skerp, bitter smaak. Soos met baie speserye en geurmiddels, is die reuk van die blare skerper as die smaak. Wanneer dit gedroog is, is die reuk kruidagtig, effens blomagtig, en taamlik soortgelyk aan origanum en tiemie. 

Luorierblare word dikwels in Indiese en Pakistanse kos gebruik, veral in rysgeregte soos brijani, en as ’n bestanddeel in garam masala. In Suid-Afrika word dit ook in bobotie gebruik. 

Lourierblare is deur die antieke Grieke as geurmiddel gebruik. Dit word vandag steeds in baie Europese geregte gebruik (veral in die Middellandse Seegebied). Dit kom voor in bredies, seekos, groentegeregte en souse en in klassieke Franse geregte. Dit word dikwels heel gebruik en ná die kookproses verwyder. In die Thaise kookkuns word lourierblare ook gebruik in ’n paar Arabies geïnspireerde geregte.

Lourierblare kan ook voor die kookproses fyngemaal word. Dit het meer smaak as heel blare, maar is moeiliker om te verwyder; daarom word hulle dikwels is ’n sakkie in die kos geplaas.

Lourierblare kan ook in ’n spens gestrooi word om meelmotte, vlieë, kakkerlakke, muise en silwermotte weg te hou.



</doc>
<doc id="125695" url="https://af.wikipedia.org/wiki?curid=125695" title="Al forno">
Al forno

Al forno is die proses om kos in ’n oond te bak. Italiaanse kos wat so genoem word, sluit in pizzas, brood en pastageregte soos lasagne.

Die pasta word soms voor die tyd gekook en dit beteken die pasta is sagter as wanneer dit al dente voorgesit word, soos in sommige geregte verkies word.

Noord-Italië het ’n tradisie van houtoonde en oop braaiplekke. Baie Italiaanse restaurante bak hul al forno-geregte in ’n houtoond. Steenoonde kom veral voor in die Middellandse Seegebied en die Midde-Ooste, en in baie dele van Europa word hout gebruik om die vuur te maak. In Italiaanse restaurante word ’n houtbord met ’n lang steel gewoonlik gebruik om die gereg in die middel van die oond te plaas.



</doc>
<doc id="125696" url="https://af.wikipedia.org/wiki?curid=125696" title="Gert Coetzee">
Gert Coetzee

Gert Hendrik Jacobus Coetzee (geboorteplek onbekend, 14 Junie 1850 – Heidelberg, Transvaal, 17 Oktober 1901) was ’n Boeresoldaat in die Tweede Vryheidsoorlog.

Coetzee was die seun van Nicolaas Tjaart Coetzee (gebore Cradock, 2 Oktober 1823, oorlede plaas Kraayfontein, distrik Albert, 8 Januarie 1870) en Johanna Margaretha Kruger (gebore Colesberg, 2 Oktober 1827, oorlede plaas Waschbank, Venterstad, 5 April 1858). Hy was die derde kind en tweede seun van sy ouers se nege kinders.

Uit Coetzee se huwelik met Aletta Sophia van der Walt (24 Augustus 1850 – Edenvale, 20 Julie 1917) is 12 kinders gebore.
Voor die Driejarige Oorlog het hy die plaas Grootfontein naby Nigel by David Erasmus gehuur. Ná die oorlog is ’n boedeleis van £401 ingestel en uitbetaal vir skape wat deur die Engelse gekommandeer is. Op die plaas Grootfontein is later die dorp Dunnottar, Sharon Park, die vliegskool asook die myn Sub Nigel aangelê.

In die oorlog het hy saam met twee van sy seuns, Francois Philippus en Willem Nicolaas, aan die geveg by Spioenkop in Natal deelgeneem. Hy is van Steynsburg na Griekwaland-Wes om nie onder die Engelse te wees nie. Daar het die meeste van sy vee gevrek. Hy is terug na Balkfontein, distrik Albert (Burgersdorp), waar sy vrou se suster getroud was met Nicolaas Abraham Coetzee.

Later is hy na Potchefstroom en toe na Kromellenboog naby Heilbron in die Vrystaat. ’n Tyd lank was hy gevestig by Van Reenenskop of aan die Frankfort-Heidelberg-pad. Ook in die distrik Heidelberg het hy ’n tyd lank gewoon, waar sy halfsuster getroud was met ds. Philippus Snyman van die plaaslike Gereformeerde kerk, die kerkverband waartoe Coetzee ook behoort het.

Hy is oorlede weens longontsteking in die konsentrasiekamp op Heidelberg en in die kampkerkhof begrawe nadat hy as krygsgevangene met sy perd gejaag en koue gevat het. 




</doc>
<doc id="125697" url="https://af.wikipedia.org/wiki?curid=125697" title="Lasagne">
Lasagne

Lasagne (enkelvoud: lasagna) is groot, plat velle pasta en moontlik een van die oudste soorte pastageregte. Dit verwys gewoonlik na ’n gereg met verskeie lae souse en ander bestanddele soos vleis en kaas.

Lasagne het in die Middeleeue in Italië ontstaan, moontlik in die stad Napels. Die eerste resep wat aangeteken is, was in die vroeë 14de eeu. Dit het baie verskil van die latere tradisionele vorm van lasagne; dit het bestaan uit gegiste deeg wat in ’n plat vel gedruk en dan gekook, met kaas en speserye besprinkel en met ’n klein gepunte stokkie geëet is. Volgens latere resepte is die pasta in hoenderaftreksel gekook en met kaas en hoendervet gegeur.

Die tradisionele lasagne van Napels, "lasagne di carnevale", bestaan uit lae plaaslike wors, klein gebraaide frikkadelle, hardgekookte eiers, ricotta en mozzarella, asook ’n sous. "Lasagne al forno", wat lae vleis- en béchamelsous bevat en ooreenstem met die algemene weergawe van die gereg buite Italië, word tradisioneel verbind met Emilia-Romagna. In ander streke kan lasagne gemaak word van verskeie kombinasies van ricotta of mozzarella, tamatiesous, verskeie soorte vleis (soos gemaalde beesvleis, varkvleis of hoender) en verskeie soorte groente (byvoorbeeld spinasie, olywe of sampioene). Dit word gegeur met wyn, knoffel, uie en origanum. Dit word in al die gevalle gebak (al forno).

Pasta in Suid-Italië is tradisioneel van semolina en water gemaak en in die noorde, waar semolina nie beskikbaar was nie, van meel en eiers. Vandag mag net meel van durum vir kommersiële pasta gebruik word.



</doc>
<doc id="125699" url="https://af.wikipedia.org/wiki?curid=125699" title="Melania Trump">
Melania Trump

Melania Trump ([məˈlɑːniə]; gebore as Melanija Knavs [mɛˈlaːnija ˈknaːu̯s] op 26 April 1970 in Novo Mesto, Slowenië; die naam is deur haar later gewysig tot Melania Knauss, alhoewel die Amerikaanse Withuis se amptelike webtuiste die Sloweense spelling gebruik) is die huidige Eerste Dame van die Verenigde State.

Voordat sy in 2005 met die toekomstige 45ste president Donald Trump getrou het, het sy 'n loopbaan as fotomodel gehad. In 2016 het sy haarself as 'n "voltydse ma" beskryf. As boorling van Slowenië was Melania Knauss vanaf 2001 in besit van permanente verblyfstatus in die VSA. Vyf jaar later het sy Amerikaanse burgerskap aanvaar.

Melania Trump is die eerste genaturaliseerde Amerikaanse burger wat die ere-amp van Eerste Dame beklee, en die tweede Eerste Dame na Louisa Adams (die eggenote van John Quincy Adams, die sesde President van die Verenigde State vanaf 1825 tot 1829, wat in Londen vir 'n Amerikaanse vader gebore is) wat oorsee gebore is.


</doc>
<doc id="125703" url="https://af.wikipedia.org/wiki?curid=125703" title="Kawasaki Ki-45">
Kawasaki Ki-45

Die Kawasaki Ki-45 (: 屠龍) is 'n tweemotorige, Japannese vegvliegtuig wat tydens die Tweede Wêreldoorlog diens gedoen het. Die vliegtuig is gebou in antwoord op 'n Japannese spesifikasie vir 'n tweemotorige vegvliegtuig met 'n lang togafstand. Die prototipe het sy nooiensvlug in Januarie 1939 voltooi maar aanhoudende probleme met die motors het tot gevolg gehad dat produksie eers in September 1941 'n aanvang kon neem. Hierdie model was bekend as "Ki-45 Kai Toryu", kai is kort vir "kaizo" (gemodifiseer) en "Toryu" beteken "draak jagter". Die tweesitplek "Toryu" is in Augustus 1942 in diens gestel en was betrokke in sy eerste aksie in Oktober 1942.

Die "Ki-45" het 'n aantal "Consolidated B-24 Liberators" afgeskiet en was toe aangepas as 'n nagvegter nadat die Geallieerdes hulle aanvalle na die nag verskuif het. Die nagvegter se sukses het daartoe gelei dat 'n spesiale model, die "Kai-C" ontwerp is met 'n kanon wat skuins opwaarts vuur. Op 15 Junie 1944 het die "Ki-45" sewe "Boeing B-29 Superfortresse" afgeskiet. In Mei 1944 was die "Ki-45" vir die eerste keer gebruik vir "Kamikaze" aanvalle. Daar was 1701 eenhede van die vliegtuig gebou.




</doc>
<doc id="125706" url="https://af.wikipedia.org/wiki?curid=125706" title="Don Williams">
Don Williams

Donald Ray Williams (27 Mei 1939 – 8 September 2017) was 'n Amerikaanse countrysanger, liedjieskrywer en in 2010 in die "Country Music Hall of Fame" opgeneem.



</doc>
<doc id="125707" url="https://af.wikipedia.org/wiki?curid=125707" title="Woordelys vir onderwaterduik">
Woordelys vir onderwaterduik

Hierdie is 'n opgawe van tegniese terme, benamings, "duikertaal" en akronieme wat tans in onderwaterduik gebruik word. Die definisies hieronder gelys moet in die konteks van onderwaterduik verstaan word. Daar mag ook verskillende betekenisse in ander kontekste bestaan.

Die lys is alfabeties opgestel volgens die Engelse term, direk gevolg deur die Afrikaanse vertaling waar beskikbaar, gevolg deur 'n kort definisie of beskrywing.
































































































































































































































































































































































































































































































































































































































































































































































































































































































'n Naby vertikale komponent aan die agterkant van die kiel, wat 'n belangrike strukturele deel van die agterstewe vorm.








































































































































</doc>
<doc id="125710" url="https://af.wikipedia.org/wiki?curid=125710" title="Donald Woods">
Donald Woods

Donald James Woods, CBE (15 Desember 1933 – 19 Augustus 2001) was 'n Suid-Afrikaanse joernalis en anti-apartheid-aktivis. As redakteur van die "Daily Dispatch", het hy bekend gestaan vir sy vriendskap met mede-aktivis Steve Biko, wat in polisie-aanhouding gesterf het nadat hy deur die Suid-Afrikaanse regering in hegtenis geneem is. Woods het sy veldtog teen apartheid in Londen voortgesit, en was in 1978 die eerste privaatpersoon om die Verenigde Nasies se Veiligheidsraad toe te spreek.

Woods is in Hobeni, Transkei gebore, waar sy familie vir vyf geslagte gewoon het. Sy voorouers het met die 1820-Setlaars in Suid-Afrika aangekom. Sy ouers het 'n handelspos in Transkei bedryf. Transkei was toe nog 'n reservaat, wat die Suid-Afrikaanse regering later die status van 'n tuisland sou gee. As 'n jong seun het Woods uitgebreide gereelde kontak met die Bomvana gehad. Hy het vlot Xhosa en Afrikaans gepraat, sowel as sy moedertaal, Engels.

Woods en sy broer, Harland, het aan die Christian Brothers College in Kimberley in die oorwegend Afrikaner-Noord-Kaap skoolgegaan. Die skool was akademies streng, en die Ierse Christelike Broeders het 'n reputasie vir neutraliteit oor politieke kwessies gehad. Terwyl Woods nog op skool was, het die Nasionale Party in 1948 aan bewind gekom en begin om die apartheidstrukture te vestig. Toe hy aan die Universiteit van Kaapstad in 1952 sy studies in die regte begin het, het Woods die regering se beleid van segregasie ondersteun, maar was lugtig vir die hardhandige aksies van die Nasionale Party. Tydens sy studies het hy begin om sy vroeëre separatistiese houdings te bevraagteken, en hy het polities aktief geraak in die Federale Party, wat apartheid verwerp het en sy ondersteuningsbasis onder die liberale Engelssprekende blankes gevind het.

Woods het twee jaar lank as 'n regsleerling deurgebring, met die doel om 'n advokaat te word, maar het homself meer tot joernalistiek aangetrokke gevoel. Toe hy sy loopbaan as joernalis wou begin, is die 23 jaar oue Woods deur die Federale Party genader om hom vir die parlement verkiesbaar te stel. Sy veldtog was onsuksesvol, en hy het na sy werk as 'n juniorverslaggewer van die Daily Dispatch koerant in Oos-Londen teruggekeer. Hy het vir twee jaar in die laat 1950's sy joernalistiekvaardighede geslyp met skryfwerk en sub-redigering vir verskeie koerante in Engeland en Wallis. Tydens sy werk in Wallis het hy 'n liefde en respek vir die Walliese mense ontwikkel, wat hy vir die res van sy lewe sou dra. Tydens sy werk op die "Western Mail" in Cardiff, het Woods bevriend geraak met 'n kollega, Glyn Williams, wat later by hom by die "Daily Dispatch" sou aansluit, en uiteindelik self redakteur sou word. Voor sy terugkeer na Suid-Afrika, het hy as korrespondent gewerk vir Londen se "Daily Herald", op reis deur die oos- en suidelike Verenigde State. In Little Rock, Arkansas, het hy geskryf oor segregasie in die VSA, en dit met Suid-Afrika se apartheidstelsel vergelyk.

Woods het teruggekeer na die "Dispatch," en het met Wendy Bruce getrou, wie hy sedert hulle tienerjare geken het. Hulle het ses kinders gehad: Jane, Dillon, Duncan, Gavin, Lindsay, en Maria. Hulle vierde seun, Lindsay, wat in 1970 gebore is, het net voor sy eerste verjaarsdag aan meningitis gesterf. Die familie het 'n gemaklike lewe in Oos-Londen gevoer, en in Februarie 1965, op die ouderdom van 31, het Woods hoofredakteur van die "Daily Dispatch" geword. Die blad het 'n anti-apartheid redaksionele beleid gehad. Onder Woods se redaksie het die "Dispatch" se leserskap uitgebrei om Afrikaans-sprekende en swart lesers in die nabygeleë Transkei en Ciskei in te sluit. Woods het 'n veelrassige redaksionele personeel gehad, en het apartheidswette verontagsaam deurdat hy swart, wit en kleurlingverslaggewers in die dieselfde kantoorruimte laat werk het. Hy het ook verslaggewers met buitelandse ondervinding by voorkeur aangestel. Woods het 'n paar onderonsies met die Suid-Afrikaanse veiligheidspolisie ten opsigte van redaksionele sake gehad, en het op verskeie geleenthede met Eerste Minister B.J. Vorster direkte meningsverskille oor die inhoud van "Dispatch" se hoofartikels gehad. Woods het homself in die posisie gevind waar hy metodes moes vind om die persbeheertaktieke van die regering te omseil, en het hulle ook soms direk uitgedaag.

Onder Woods was die "Daily Dispatch" baie krities teenoor die regering, maar was aanvanklik ook krities teenoor die opkomende Swartbewussynsbeweging onder die leierskap van Steve Biko. 'n Jong swart vrou, dr Mamphela Ramphele, het Woods daarvan beskuldig dat hy misleidende stories oor die beweging geskryf het, en het hom uitgedaag om Biko te ontmoet.

Die twee mans het vriende geword, wat daartoe gelei het dat die Veiligheidspolisie begin het om Woods se bewegings dop te hou. Woods het nogtans voortgegaan om politieke ondersteuning aan Biko te verleen, deels deur die skryf van hoofartikels in sy koerant en deels deur voort te gaan om swart joernaliste by die "Daily Dispatch" aan te stel.

Op 16 Junie 1976, het die Soweto-opstand uitgebreek, waar oorwegend 13- tot 16-jaar-oue studente vanaf Soweto deelgeneem het aan 'n betoging teen onderrig in Afrikaans en teen die Bantoe-onderwysstelsel in die algemeen. Die polisie het die kinders beveel om te verdaag, en toe hulle geweier het, het die polisie op hulle gevuur, en talle (en by sommige ramings, honderde) doodgeskiet. Die kinders het die polisie met klippe bestook, en daar was grootskaalse onrus in Suid-Afrika. Die regering het gereageer deur die Swartbewussynsbeweging en baie ander politieke organisasies te verbied, en het ook verbanningsbevelle teenoor verskeie persone uitgereik. Donald Woods was een van die verbode persone, en is sodoende effektief onder huisarres geplaas.

Steve Biko was in geheime kontak met twee verbode anti-apartheidsbewegings, die African National Congress (ANC) en die Pan Africanist Congress (PAC). Toe hy in die aand van 18 Augustus 1978 na 'n reis na Kaapstad terugkeer huistoe, is hy in hegtenis geneem en het aan slae wat hy in gevangenskap opgedoen het op 12 September omgekom. Woods het Biko se vrou Ntsiki na die lykshuis vergesel, en Biko se mishandelde liggaam gefotografeer. Die foto's is later in Woods se boek gepubliseer, wat die Suid-Afrikaanse regering se toesmering van die oorsaak van Biko se dood blootgelê het.

Kort na Biko se dood, is Woods self onder 'n vyfjarige verbod geplaas. Hy is gestroop van sy redakteurskap, en is nie toegelaat om in die openbaar te praat, te skryf, te reis, of selfs te werk nie. Tydens die volgende jaar, was hy aan verhoogde teistering onderwerp, en sy telefoonoproepe is gemonitor. Die laaste strooi het gekom toe sy ses-jaar-oue dogter brandwonde opgedoen het van 'n T-hemp wat met ninhidrien behandel is. Vas oortuig dat die regering vir hom sou doodmaak, het Woods besluit om uit Suid-Afrika te vlug.

Woods en vriende Donald Card en Vader Kani het 'n plan beraam om hom uit sy huis te smokkel. Hulle het hom as 'n Anglikaanse priester, Vader "David C. Curren" vermom, en Woods het op oujaarsaand 1977 480 km geryloop voordat hy probeer het om die Telerivier, 'n sytak van die Oranjerivier, tussen Suid-Afrika en Lesotho oor te steek. Die rivier was egter oorvol na dae van bestendige reën, sodat hy liewer die Telebrug grenskruising in 'n Lesotho Posdiens vragmotor oorgesteek het. Die drywer was 'n burger van Lesotho, wat nie Woods se ware identiteit vermoed het nie.

Nadat hy die grens oorgesteek het na Lesotho sonder om deur die Suid-Afrikaanse doeane- en grensamptenare waargeneem te word, het hy 'n voorafgereëlde telefoonoproep gemaak, sy familie het kort daarna by hom aangesluit. Sodra hulle in Lesotho aangekom het, het Bruce Haigh, 'n Australiese diplomaat, hom na Maseru gevat. Met die hulp van die Britse Hoëkommissie in Maseru asook die Regering van Lesotho, het hulle onder Verenigde Nasies paspoorte saam met 'n Lesotho regeringsamptenaar oor Suid-Afrikaanse lugruim gevlieg, en via Botswana na Londen gevlug waar hulle politieke asiel toegestaan is.

Na sy aankoms in Londen, het Woods 'n aktiewe kampvegter teen apartheid geword. Op advies van Oliver Tambo, die President van die ANC, het Woods 'n vurige voorstander van sanksies teen Suid-Afrika geword. Hy het deur die VSA getoer in 'n veldtog vir sanksies teen die Apartheidsregime. Die reis het 'n drie-uur-sessie ingesluit wat deur President Jimmy Carter gereel is, waartydens hy amptenare van die "Department of State" toegespreek het. Woods het ook in 1978 'n sitting van die Verenigde Nasies se Veiligheidsraad toegespreek.

Op 11 Februarie 1990 is Nelson Mandela uit die tronk vrygelaat na sewe-en-twintig jaar op Robbeneiland. Daardie jaar het Mandela oor Paasfees na Londen gereis om 'n konsert in Wembley-stadion by te woon om die Britse anti-apartheidsbeweging te bedank vir hulle jarelange veldtog teen apartheid. Woods het aan Mandela 'n das in die swart, groen en goue kleure van die ANC gegee om die geleentheid te vier, wat Mandela toe ook op die konsert die volgende dag gedra het.

Woods het in 1994 teruggekeer na Suid-Afrika om die fondsinsamelingspogings vir die ANC se verkiesingfonds te ondersteun. Sy seun Dillon was een van die organiseerders van die fondsinsameling in die Verenigde Koninkryk. Op 27 April 1994, het Woods sy stem by die Johannesburgse stadsraad uitgebring. Na afloop van die verkiesing het hy vir die Instituut vir die Bevordering van Joernalistiek in Johannesburg gewerk.

Regisseur Richard Attenborough het die storie van Woods en Biko, wat gebaseer is op die boeke wat Woods geskryf het, onder die titel "Cry Freedom" verfilm. Donald en Wendy Woods het by die projek betrokke geraak, en nou saam met die akteurs en bemanning gewerk. Die film is grootliks in Zimbabwe geskiet, aangesien Suid-Afrika nog steeds onder die apartheid regime gestaan het. Dit is in 1987 vrygestel, en was deur die kritici geloof, en het ook 'n aantal toekennings verower. Woods se rol is deur Kevin Kline vertolk, en hy het met Woods en sy gesin vriende geraak tydens die verfilming. Die vriendskap het voortgegaan tot by Woods se dood in 2001. Wendy Woods is deur Penelope Wilton gespeel. Die rol van Biko is deur Denzel Washington gespeel, wat vir hierdie rol 'n Oscar nominasie gekry het. Ander rolle is deur John Thaw, Timothy West, Julian Glover en Zakes Mokae gespeel.

Die film sluit af met 'n lys van swart aktiviste wat in polisie-aanhouding in Suid-Afrika oorlede is, met die amptelike verklarings van die oorsaak van hulle dood.

In die laaste jaar van sy lewe, het Woods 'n beroep gedoen om 'n standbeeld van Nelson Mandela in Trafalgarplein op te rig, buite die Suid-Afrikaanse Hoëkommissariaat, waar die anti-apartheidveldtog gereeld teen apartheid betoog het.

Woods is in 2000 tot Kommandeur van die Orde van die Britse Ryk (CBE) verklaar. Hy is op 19 Augustus 2001 in Londen aan kanker oorlede.

Die 3 m hoë brons standbeeld van Mandela is uiteindelik op die nabygeleë Parliament Square opgerig. Dit is deur die Britse Eerste Minister, Gordon Brown, op 29 Augustus 2007 onthul, in die teenwoordigheid van Woods se weduwee, Wendy, en Richard Attenborough.

Wendy is in 2013 oorlede.

Donald Woods se oudste seun, Dillon Woods, is die uitvoerende hoof van die Oos-Londen-gebaseerde Donald Woods-stigting, 'n opvoedkundige stigting in Suid-Afrika.






</doc>
<doc id="125729" url="https://af.wikipedia.org/wiki?curid=125729" title="Cape Mounted Riflemen">
Cape Mounted Riflemen

Die Cape Mounted Riflemen was 'n halfmilitêre eenheid wat ontwikkel het uit die "Frontier Armed" en "Mounted Police". Dit is gestig in 1878 en was georganiseer om vinnig te kan optree. Die lede was verantwoordelik vir hulle eie vervoer en voorrade. Die eenheid het groot roem verwerf in die Morosi-veldtog in 1879, die Gewere-oorlog van 1881, die Langeberg-veldtog en die Tweede Vryheidsoorlog. Hulle word in 1913 die Eerste Regiment van die Suid-Afrikaanse Berede Skutters.



</doc>
<doc id="125730" url="https://af.wikipedia.org/wiki?curid=125730" title="Frederick Carrington">
Frederick Carrington

Sir Frederick Carrington (1844–1913) was 'n Britse offisier met die rang van Generaal-majoor. Hy is gebore in Cheltenham, Engeland. Hy arriveer in 1875 in Suid-Afrika. Sy eerste veldtog was in Griekwaland-Wes. Daarna was hy betrokke in die Galeka-veldtog in 1877. Hier bring hy die "Frontier Light Horse" op die been wat hy ook aanvoer. Hy was die kommandant van die Transvaalse Vrywilligerkorps wat Sekoekoenie se vesting aanval. Hy was die aanvoerder by Mafeteng in die Gewere-oorlog waar hy ook swaar gewond is.

In 1884 voer hy die "Second Mounted Rifles" aan en 1888 was hy kommandant van die opgekommandeerde swartmans in die Zoeloe-onluste. Hy was die bevelvoerende offiser in die Matabele-opstand van 1896. Hy word kommandant van die Betsjoeanalandse Grenspolisie in 1893. Tydens die Tweede Vryheidsoorlog was hy die bevelvoerder van 'n Rhodesiese mag wat Transvaal uit die noorde moes aanval. Hy is in 1913 oorlede. Sy dogter is die skryfster Dorothy Carrington.



</doc>
<doc id="125734" url="https://af.wikipedia.org/wiki?curid=125734" title="Kalsiumchloried">
Kalsiumchloried

Kalsiumchloried is 'n sout met die chemiese formule CaCl. Dit is 'n kleurlose kristallyne vaste stof by kamertemperatuur, en is hoogs oplosbaar in water.

Kalsiumchloried kom algemeen voor as 'n gehidrateerde sout met generiese formule CaCl(HO), waar x = 0, 1, 2, 4, en 6. Hierdie verbindings word hoofsaaklik gebruik vir ys verwydering en die beheer van stof. Omdat die watervrye sout higroskopies is, word dit as 'n droogmiddel gebruik.

Deur die vriespunt van water te verlaag, word kalsiumchloried gebruik om te verhoed dat ys vorm, en om ys van oppervlakke te verwyder. Hierdie toepassing verteenwoordig die grootste gros van kalsiumchloriedverbruik. Kalsiumchloried is relatief skadeloos vir plante en grond. As 'n ysverwyderaar, is dit meer effektief as natriumchloried by laer temperature. Vir hierdie toepassing, word dit gewoonlik verskaf in die vorm van klein, wit sfere, 'n paar millimeter in deursnee, sogenaamde prills. Oplossings van kalsiumchloried kan tot by temperature so laag as -52 °C vloeibaar bly, en word dus ook in bande van landboumasjienerie as 'n vloeistof ballas gebruik, om traksie in koue klimate te verbeter.

Dit word ook in huishoudelike en industriële chemiese lugontvogtigers gebruik.

Die tweede grootste toepassing van kalsiumchloried berus op sy higroskopiese eienskappe en die klewerigheid van sy hidrate. 'n Gekonsentreerde oplossing handhaaf 'n vloeistoflaag op die oppervlak van grondpaaie, wat die vorming van stof onderdruk. Dit hou die fyner stofdeeltjies op die pad, wat 'n polsterlaag verskaf. As die stof toegelaat word om weg te blaas, begin die groter gruispartikels om rond te skuif, en die pad breek op. Die gebruik van kalsiumchloried verminder die behoefte vir gradering met soveel as 50%, en verminder die gebruik van invulmateriaal met soveel as 80%

Kalsiumchloried word gebruik om die hardheid van water in swembaddens te verhoog. Dit verminder beton-erosie in die swembadwand. Deur Le Chatelier se beginsel en die gemene ioon effek, lei 'n verhoogde konsentrasie van kalsium in die water tot verminderde oplossing van kalsiumverbindings in die betonstruktuur.

Die gemiddelde inname van kalsiumchloried in voedselbymiddels word geskat op 160-345 mg/dag. Kalsiumchloried is 'n toegelate voedselbymiddel in die Europese Unie vir gebruik as 'n sekwestrant en verstewigingsagent met die E nommer E509. Dit
word deur die Amerikaanse Food and Drug Administration (FDA) beskou as "oor die algemeen erken as veilig" (GRAS). Sy gebruik in organiese landbou word egter nie in die VSA toegelaat nie. In seeakwaria is kalsiumchloried een moontlike kalsiumbron wat bygevoeg kan word om die ontwikkeling van die kalsiumkarbonaat-doppe van diere soos weekdiere en sommige neteldiere te ondersteun. Kalsiumhidroksied of 'n kalsium reaktor kan ook gebruik word.

Kalsiumchloried word in verskeie toepassings as 'n verstewigingsagent gebruik, byvoordbeeld in ingelegte groente, in die verstewiging van sojamelk in tofuvervaardiging, en in die vervaardiging van kaviaar plaasvervangers uit groente of vrugte sap. Dit vind toepassing as 'n elektroliet in sport drankies. Die sterk sout smaak van kalsiumchloried word gebruik om piekels met beperkte natriuminhoud te vervaardig. Kalsiumchloried word ook gebruik om karamelvulsels in karamel-gevulde sjokolade vloeibaar te hou. Dit kan ook by gesnyde appels gevoeg word om hulle tekstuur in stand te hou.

In bierbrouery word kalsiumchloried soms gebruik om mineraaltekorte in die brouwater aan te vul. Dit affekteer geur en chemiese reaksies tydens die brouproses, en kan ook gisaktiwiteit tydens fermentasie beïnvloed.

In kaasproduksie word kalsiumchloried soms by gepasteuriseerde en/of gehomogeniseerde melk gevoeg om die natuurlike balans tussen kalsium en proteïen in kaseïen te herstel. Die kalsiumchloried word voor die stollingsagent bygevoeg. 

Kalsiumchloried word teen die einde van die groeiseisoen op appelbome gespuit om bitter pit te voorkom.

Droogbuise word dikwels met kalsiumchloried gepak. Seebamboes word met kalsiumchloried gedroog vir gebruik in kalsiumkarbonaatvervaardiging. Watervrye kalsiumchloried word deur die FDA as 'n verpakkingsbymiddel toegelaat om droogheid te handhaaf (CPG 7117.02).

Kalsiumchloried word ingespuit om interne fluoorsuur brand te behandel. Dit kan gebruik word om magnesiumvergiftiging te behandel. Kalsiumchloried inspuitings kan hart toksisiteit, soos gemeet deur 'n elektrokardiogram, verminder. Dit kan help om die hartspier teen gevaarlike hoë vlakke van serum kalium te beskerm. Kalsiumchloried kan gebruik word om kalsiumkanaal blokker toksisiteit, byvoorbeeld as gevolg van die newe-effekte van middels soos diltiazem, vinnig te behandel.

Terwyl binneaarse kalsium gebruik kan word om hartstilstand te behandel, word sy algemene gebruik nie aanbeveel nie. Gevalle van hartstilstand in wat dit nog steeds aanbeveel word, sluit in hoë bloed kalium, lae bloed kalsium byvoorbeeld na aanleiding van bloedoortappings, en kalsium-kanaal blokker oordosis. Algemene gebruik kan egter uitkomste vererger. Waar kalsium toegedien moet word, is kalsiumchloried oor die algemeen die aanbevole vorm.

Waterige kalsiumchloriedoplossings word gebruik in genetiese transformasie van selle deur die verhoging van selmembraan deurlaatbaarheid om selle kompetent te maak vir DNS-opname.

Kalsiumchloried word in betonmengsels gebruik om die aanvanklike stolling te versnel, maar chloriedione lei tot korrosie van staal, so dit moet nie in gewapende beton gebruik word nie. Die watervrye vorm kan ook hiervoor gebruik word en kan 'n aanduiding van die vog in die beton gee.

Kalsiumchloried word as 'n bymiddel gebruik in plastiek en in brandblussers, in afvalwater behandeling as 'n dreineringshulpmiddel, in hoogoonde as 'n toevoeging om poeiervloei te verbeter, en as 'n verdunner in wasgoed-versagtingsmiddels.

Die eksotermiese oplossing van kalsiumchloried word gebruik in self-verhittende blikkieskos en verwarmingskussings.

In die oliebedryf word kalsiumchloried gebruik om die digtheid van helder vloeistof pekels (sonder vaste stof) te verhoog. 

CaCl dien as smeltmiddel in die Davy proses vir die industriële produksie van natrium metaal deur die elektrolise van gesmelte NaCl, deurdat dit die smeltpunt verlaag.

Dit word soortgelyk gebruik as 'n smeltmiddel en elektroliet in die FFC Cambridge proses vir titaanproduksie, waar dit behoorlike uitruil van kalsium- en suurstofione tussen die elektrodes verseker.

Kalsiumchloried word ook in die vervaardiging van geaktiveerde koolstof gebruik.

Dit vind ook aanwending in die produksie van keramiek slipware (keramiek wat gemaak word deur 'n vloeibare klei in 'n vorm te giet en dan te laat uitloop sodat slegs 'n dun laag oorbly) aangesien dit help om die kleideeltjies te suspendeer.

'n 20% (m/m) kalsiumchloried dihidraat oplossing in etanol (95 volume %) word gebruik om manlike diere te steriliseer. Die oplossing word in die testes van die dier ingespuit. Binne 1 maand, lei weefselnekrose tot sterilisasie.

Kalsiumchloried irritasie veroorsaak deur klam vel uit te droog. Vaste kalsiumchloried los eksotermies in water op, en kan brandwonde in die mond en slukderm veroorsaak as dit ingeneem word. As vaste kalsiumchloried of gekonsentreerde oplossings ingeneem word, kan dit irritasie of ulserasie van die maag veroorsaak.

Oormatige inname van kalsiumchloried hiperkalsemie veroorsaak.

Kalsiumchloried los op in water, en stel chloried en die aquo kompleks [Ca(HO)] vry. Dit kan gedemonstreer word deur die feit dat hierdie oplossings reageer met fosfaat om 'n neerslag van kalsium fosfaat te lewer:
Kalsiumchloried het 'n baie hoë oplossingsentalpie, soos aangedui deur die aansienlike temperatuurstyging wanneer die watervrye sout in water oplos. Hierdie eienskap is die rede vir sy grootste toepassings.

Gesmelte kalsiumchloried kan deur elektrolise in kalsiummetaal en chloorgas geskei word:

In groot gedeeltes van die wêreld word kalsiumchloried uit kalksteen gewin as 'n neweproduk van die Solvay proses: die Noord-Amerikaanse verbruik in 2002 was 1,5 miljoen ton.
In die VSA, word kalsiumchloried meestal verkry deur die suiwering van pekel. 'n Dow Chemical Company vervaardigings fasiliteit in Michigan het sowat 35% van die land se totale produksiekapasiteit vir kalsiumchloried.

Soos met die meeste grootmaat kommoditeit soutprodukte, bevat kommersiële kalsiumchloried spoorhoeveelhede van ander alkalimetaal- en aardalkalimetaal-katione (groepe 1 en 2) benewens kalsium, en anione van ander halogene (groep 17) benewens chloor, maar die konsentrasies is onbeduidend. 

Kalsiumchloried kom as die seldsame evaporietminerale sinjariet (dihidraat) en antarctiseit (heksahidraat) voor. Die verwante minerale chlorokalsiet (kalium kalsiumchloried, KCaCl) en tachyhidriet (kalsium magnesium chloried, CaMgCl·12HO) is ook baie skaars.


</doc>
<doc id="125735" url="https://af.wikipedia.org/wiki?curid=125735" title="Gereformeerde kerk Johannesburg (herstig)">
Gereformeerde kerk Johannesburg (herstig)

Die Gereformeerde kerk Johannesburg (herstig) was 'n gemeente van die Gereformeerde Kerke in Suid-Afrika (GKSA) in Johannesburg met 'n kortstondige bestaan van net 11 jaar. Die naam was amptelik Johannesburg, maar "herstig" word in die GKSA se "Almanak" se lys van ontbinde gemeentes bygevoeg om die gemeente te onderskei van die Gereformeerde kerk Johannesburg, wat van 1896 tot die opheffing van sy grense in 1943 bestaan het. Dié gemeente is ook herstig, en wel in 1950, maar dit het van 1952 tot sy ontbinding in 1986 as Johannesburg-Mayfair bekendgestaan.

Die gemeentegrense het 'n reusegebied beslaan van die westelike voorstede van Bedfordview in die ooste tot Braamfontein in die weste en die noordelike voorstede suid van Chester-, Jellicoe- en Corlettrylaan. Die "Almanak" van die GKSA dui die ontstaan van Johannesburg (herstig) aan as 'n samesmelting van die Gereformeerde kerke Johannesburg-Mayfair, -Oos en -Sentraal, maar in werklikheid het die buurte waaruit Johannesburg-Mayfair bestaan het – Mayfair, Mayfair-Wes, Langlaagte, Homestead Park en Vrededorp met die ontstaan van Johannesburg (herstig) deel geword van Johannesburg-Wes. Ook was Johannesburg (herstig) se sieletal in die eerste jaar van sy bestaan 164 minder as die drie kerke wat in 1986 ontbind het, terwyl Johannesburg-Wes se sieletal in dieselfde tyd met 98 toegeneem het.

In sy stigtingsjaar het die belydende lidmate 280 getel en die dooplidmate 47. Elf jaar later, toe die gemeente in 1997 met Johannesburg-Noord saamsmelt as Johannesburg-Melville, was hier 241 belydende lidmate en 80 dooplidmate. In daardie jaar het Johannesburg-Noord 186 belydende en 37 dooplidmate gehad. Ná die samesmelting was hier 296 belydende en 81 dooplidmate, onderskeidelik 131 en 36 minder as die samestellende dele se totaal 'n jaar vantevore.

Die stigting van Johannesburg (herstig) was die eerste van vier samesmeltings tussen 1986 en 2002 wat die getal Gereformeerde kerk met die naam Johannesburg in hul naam van ses tot een verminder het. Al het Johannesburg-Suid in 1997 met Klipriviersberg saamgesmelt en gebruik die lidmate van die saamgestelde gemeente sedertdien Klipriviersberg se kerkgebou in Oakdene en nie Johannesburg-Suid s'n in Turffontein nie, heet die saamgestelde gemeente Johannesburg-Suid, sedert 2002 die enigste "Johannesburgse" gemeente.

Die eerste Gereformeerde kerk Johannesburg is op 23 Mei 1896 gestig en het die hele sentrale Witwatersrand, die Oos-Rand en die westelike dele van die Wes-Rand beslaan. Nadat die gemeente te groot geraak het, is Johannesburg-Oos op 29 Februarie 1924 afgestig en Johannesburg-Noord die volgende dag (1 Maart). Sowat ses jaar later is nog twee gemeentes kort ná mekaar afgestig: Johannesburg-Wes op 13 Desember 1930 en Johannesburg-Suid op 10 Januarie 1931. Binne net langer as ses jaar het die Johannesburgse gemeentes dis van een tot vyf toegeneem, maar op 1 April 1943 is die grense tussen Johannesburg en Johannesburg-Wes opgehef. Op 22 Oktober 1950 is Johannesburg herstig en vanaf 1952 het dit bekendgestaan as Johannesburg-Mayfair. 

In dieselfde jaar, op Sondag 30 Maart, is Johannesburg-Sentraal van Johannesburg-Noord (met sy kerkgebou op die h.v. Eerstelaan en Derdestraat, Melville) en -Wes (Putneyweg 35, Brixton) afgestig. Die gedagte was dat Johannesburg-Sentraal deur middel van evangelisasie (veral in die digbevolkte woonstelbuurte om die middestad) sou uitgroei tot ’n selfstandige gemeente. Die grense is so getrek dat dit die volgende stadsgebiede sou insluit: New Canada in die weste, Langlaagte, Crown Mines, Mayfair, Goedehoop, Vrededorp, die middestad (Braamfontein, Hillbrow, Doornfontein) en ver in die noorde, Norwood. In die middestad was Eloffstraat die grens. Van dié voorstede oorvleuel egter met dié wat aangegee word by Johannesburg-Mayfair in die laaste uitgawe van die "Almanak" waarin dié gemeente voor die ontstaan van Johannesburg (herstig) voorkom, naamlik Mayfair, Langlaagte en Vrededorp.

In die laaste jaar waarin die drie samestellende dele van Johannesburg (herstig) bestaan het, was die lidmaattalle van al drie soos volg: 

In dieselfde jaar was Johannesburg-Wes se syfers:
In die "Almanak" van 1987 word die syfers van die nuwe Johannesburg (herstig) en Johannesburg-Wes soos volg aangedui (met die syfers van die vorige jaar tussen hakies):

Uit hierdie syfers en die voorstede wat in 1986 se "Almanak" by Johannesburg-Mayfair aangegee word en in 1987 s'n by Johannesburg-Wes, is dit duidelik dat Johannesburg (herstig) grotendeels 'n samesmelting van Johannesburg-Sentraal en -Oos was, terwyl Johannesburg-Mayfair by Johannesburg-Wes ingelyf is. In die "Almanak" van 1987 word Johannesburg-Wes se stigtingsdatum dan juis as 1986 aangedui, pleks van 1930. Eers in die "Almanak" van 1992 is die "fout" reggestel en word Johannesburg-Wes se stigtingsdatum weer as 1930 aangedui, hoewel sy gegewens toe nog laaste in die chronologiese lys van gemeentes in Klassis Johannesburg was.

Terwyl Johannesburg-Sentraal se lidmaattal van 1986 tot 1997 taamlik konstant gebly het (die sieletal het afgeneem van 327 tot 321), was dit blykbaar die skerp afname in Johannesburg-Noord se sieletal van 381 tot 223 wat sou lei tot die samesmelting van die twee gemeentes in 1997. Terwyl Johannesburg-Oos se kerkgebou in Jeppestown/Fairview met die ontstaan van Johannesburg (herstig) in 1986 oorgegaan het na die Good News Community Church ('n Gereformeerde gemeente) en Johannesburg-Mayfair se kerk in Mayfair verkoop is, het Johannesburg (herstig) se kerk (die ou Johannesburg-Sentraal) se kerkgebou in Jutastraat in 1997 die tuiste van die Good News Community Church geword, terwyl die kerk in Jeppestown die tuiste van die Franstalige Eglise de la Bonne Nouvelle (gestig in 1997) geword het. 

Nadat Johannesburg-Wes in 1998 met al sy wyke met Delarey saamgesmelt het as Bergbron, is ook Johannesburg-Wes se kerkgebou verkoop. Die agt Afrikaanse Johannesburgse gemeentes wat tussen 1986 en 2002 by samesmeltings betrokke was en tot twee verminder het, se kerkgeboue het die volgende nuwe doel gekry (bestaande Gereformeerde kerke in kursief):

Johannesburg (herstig) het met sy ontstaan die predikante van Johannesburg-Oos (ds. H.J. van der Walt) en van Johannesburg-Sentraal (ds. G.A. Hattingh) "geëerf". Ds. Hattingh, wat in 1974 predikant van Johannesburg-Sentraal geword het, het strykdeur in die gemeente gebly tot die samesmelting van 1997, waarna hy nog tot 2001 leraar van Johannesburg-Melville was. Ds. Van der Walt het in 1987 vertrek en is as medeleraar opgevolg deur ds. J.J. de Jager, wat saam met ds. Hattingh in die gemeente sou bly tot 1997. Ook hy het leraar van Johannesburg-Melville geword, maar net tot 1998, toe hy die bediening verlaat. Ds. M. Schalekamp was van 1993 tot 1994 Johannesburg (herstig) se derde medeleraar. Johannesburg-Melville is aanvanklik benewens di. Hattingh en De Jager ook deur ds. W.J.K. Saayman bedien, wat Johannesburg-Noord se leraar van 1981 tot die samesmelting van 1997 was. Aan die einde (2003) was hy alleen die leraar. Ná die inlywing van Johannesburg-Melville by Randburg in 2003, was hy medeleraar van dié gemeente tot hy sy emeritaat in 2009 aanvaar het. Sy enigste gemeente benewens die drie Johannesburgse kerke, was Upington van 1978 tot sy koms na Johannesburg-Noord in 1981.



</doc>
<doc id="125752" url="https://af.wikipedia.org/wiki?curid=125752" title="Dertig Tiranne">
Dertig Tiranne

Die Dertig (Grieks: οι Τριάκοντα) is die tradisionele benaming vir 'n groep van 30 anti-demokratiese, Spartaans-gesinde Atheense burgers wat in 404 v.C. in Athene die mag na 'n rewolusie en 'n leierskapskrisis bekom het. Dit volg na die einde van die Peloponnesiese oorlog, wat 'n groot nederlaag vir Athene was.

Die Dertig bekom die steun van 3000 oligargies-gesinde, ryk medeburgers, wie die enigste persone was wat in die tyd hul volle burgerregte behou het. Ander inwoners wat politieke regte gehad het, het dit verloor. Hierdie gebeur met die ooglopende goedkeuring van die Spartaanse besetters, in wie se belang sodanige owerheidsreëling was.

Met die hulp van die Spartaanse besettingstroepe voer hulle 'n skrikbewind in Athene uit. Hulle het veral gefokus op mense met demokratiese simpatieë, maar ook op die eiendom van sommige ryk Atheners en Metoike (inwoners van elders met regte), van wie daar meer as 1500 doodgemaak is.

Aanvanklik is Theramenes die leier van die Dertig, maar weens sy gematigdheid kom hy spoedig in konflik met Critias, wie 'n meer ongenaakbare benadering voorstaan. Hy veroordeel Theramenes ter dood in 'n skynverhoor en voer daarna ongestoord die bloedige onderdrukking van die demokrate verder uit. Reeds vroeg in 403 v.C. kom die Dertig tot 'n val, en kon die demokrasie in Athene herstel word, o.a. deur het optrede van Thrasybulus.

'n Aantal lede van die Dertig en hul simpatiseerders (Charmides) was gespreksgenote van Sokrates, wie onder andere sy afkeur aan die uiterstes van demokrasie bekendgemaak het. Sokrates word daardeur meer en meer verdag by die demokrate. Dit lei uiteindelik tot 'n hofsaak, veroordeling en teregstelling van Sokrates.



</doc>
<doc id="125753" url="https://af.wikipedia.org/wiki?curid=125753" title="Fettuccine">
Fettuccine

Fettuccine (letterlik "lintjies" in Italiaans; enkelvoud: "fettuccina") is ’n soort pasta wat in Italië ontstaan en wêreldwyd gewild geraak het. Dit is dik, plat linte pasta wat van meel en eiers gemaak word (gewoonlik een eier per 100 g meel). Dit is breër as die tagliatelle wat eie is aan Bologna, maar soortgelyk. 

Dit word dikwels geëet met ’n "sugo d'umido" (biefsous) of "ragù di pollo" (hoendersous).

Fettuccine word tradisioneel vars gebak, maar die gedroogde weergawe is algemeen in winkels te koop. Spinasie-fettuccine word gemaak van spinasie, eiers en meel. Geregte met fettuccine sluit in Fettuccine Alfredo. Dit word voorgesit met ’n botter-en-parmesaansous.



</doc>
<doc id="125754" url="https://af.wikipedia.org/wiki?curid=125754" title="Tagliatelle">
Tagliatelle

Tagliatelle ([taʎːaˈtɛlːe], van die Italiaanse werkwoord "tagliare", "om te sny") is ’n tradisionele soort pasta van Emilia-Romagna en Marche, streke van Italië. Dit is lang, plat linte van meel en eiers soortgelyk aan fettuccine; gewoonlik sowat 6,5 mm tot 10 mm breed. Dit kan voorgesit word met ’n verskeidenheid souse, hoewel die klassieke sous daarby ’n vleis- of bolognesesous is. Tagliolini is ’n ander soort tagliatelle wat lank en rond is in plaas van lank en plat.

Beide tagliolini en tagliatelle is ’n eierpasta. Die tradisionele verhouding is een eier per 100 g meel. Bavette is dunner as tagliatelle; bavettine is nog dunner.

Die tekstuur is poreus en grof, en dit maak dié soort pasta ideaal vir dik souse, gewoonlik met vleis in, asook sekere groentesouse soos "briciole e noci" (met broodkrummels en neute), "uovo e formaggio" (met eiers en kaas) of die eenvoudige "pomodoro e basilico" (met tamaties en basilie).



</doc>
<doc id="125756" url="https://af.wikipedia.org/wiki?curid=125756" title="Tortellini">
Tortellini

Tortellini, ook bekend as giorgio of ombelico, is ’n ring- of naeltjievormige pasta. Dit word gewoonlik gevul met ’n mengsel van vleis of kaas. Dit het sy oorsprong in die Italiaanse streek Emilia (veral Bologna en Modena). Dit word gewoonlik in ’n helder sop van óf bief óf hoender voorgesit.
Tortelloni is soortgelyk, maar groter – gewoonlik sowat 5 g teenoor 2 g vir tortellini. Tortelloni word voorgesit met ’n kaas- of groentevulsel; vleisvulsels is minder algemeen. Dit word ook selde in ’n sop gebruik.



</doc>
<doc id="125759" url="https://af.wikipedia.org/wiki?curid=125759" title="Cannelloni">
Cannelloni

Cannelloni (Italiaans vir "riete") is ’n silindriese soort pasta wat gewoonlik met ’n vulsel gebak en met ’n sous bedek word. 

Gewilde vulsels sluit in spinasie, ricotta en maalvleis. Die sous is gewoonlik ’n tamatie- of witsous. Dit is ’n tipiese gereg van Katalonië en word tradisioneel op Kersfees voorgesit.



</doc>
<doc id="125760" url="https://af.wikipedia.org/wiki?curid=125760" title="Mission Earth">
Mission Earth

Mission Earth is 'n wetenskapsfiksie-roman wat deur L. Ron Hubbard (1911–1986), stigter van die Kerk van Sciëntologie, geskryf en in tien boekdele gepubliseer is. Hubbard is drie maande ná die publikasie van die eerste boekdeel oorlede sodat die nege oorblywende boekdele postuum deur "Bridge Publications", die Kerk van Sciëntologie se uitgewery vir Noord-Amerika, gepubliseer is.

"Bridge Publications " het met 'n neologisme na die reeks verwys en dit as dekaloog ("dekalogy") – 'n reeks van tien boeke – beskryf. Die werk met altesaam 1,2 miljoen woorde val volgens skrywer en uitgewery onder die genre van satiriese wetenskapsfiksie, as 'n avontuur wat in die toekoms afspeel. Elke boekdeel in die reeks het teen die blitsverkoperlyste opgeklim, terwyl boekdeel II, "Black Genesis", in 1987 vir die "Hugo Award " se kategorie van "beste roman" benoem is.

'n Buiteaardse samelewing, die Voltars, wat sowat 22 ligjare van die Aarde af bestaan, beoog om die planeet as basis vir hul beplande inval in die galaktiese sentrum te verower. Hulle is oortuig daarvan dat die Aardbewoners as gevolg van omgewingsbesoedeling en moontlik ook oorlog op die drumpel van selfvernietiging is en sodoende die opgestelde tydsplan vir die verowering moontlik sal ontwrig.

Vlootingenieur Jettero Heller, 'n soort held met 'n volmaakte karakter, eerlik, onomkoopbaar en met verstommende vaardighede, kry die opdrag om die vernietiging van die Aarde te verhinder. Terwyl hy sy kwartier in New York Stad betrek, die "Gracious Palms"-bordeel wat veral by diplomate van die Verenigde Nasies gewild is, om die saak te ondersoek, word hy dopgehou deur 'n lid van die Voltariaanse geheimediens, die "Apparatus", Lombar Hisst, 'n man met 'n diaboliese karakter. Sekere faksies op Voltar is vasbeslote om Heller se missie te saboteer.

Kommandeur Hisst en sy "Apparatus" is van plan om die Voltariaanse troon in besit te neem en beskik reeds oor 'n geheime basis in Turkye. Om Voltar te beheer, voer Hisst onwettige dwelmmiddels vanaf die Aarde na Voltar uit om daar regeringshoofde met die dwelms te verslaaf.


</doc>
<doc id="125761" url="https://af.wikipedia.org/wiki?curid=125761" title="Fusilli">
Fusilli

Fusilli is ’n lang, dik, spiraalvormige soort pasta. Die naam kom waarskynlik van die Italiaanse woord "fuso" ("spil"), omdat dit tradisioneel "gespin" is deur die dun pasta om ’n klein staaf te draai om ’n spiraal te vorm.

Die meeste fusilli word van meel en eiers gemaak, maar soos met ander soorte pasta kan ander kleure verkry word deur byvoorbeeld beet, tamaties of spinasie by te voeg. 

Fusilli kan solied of hol wees. Hol fusilli word ook fusilli bucati genoem. Vanweë hul vorm klou souse maklik daaraan en fusilli word dikwels saam met pesto, carbonara of ’n tamatiesous voorgesit.

Die term word ook soms gebruik vir ’n kort, skroefvormige pasta wat buite Italië rotini genoem word. Dié term beteken "wieletjies". 



</doc>
<doc id="125762" url="https://af.wikipedia.org/wiki?curid=125762" title="Edwin Southern">
Edwin Southern

Sir Edwin Mellor Southern, FRS (gebore 7 Junie 1938) is 'n Engelse molekulêre bioloog en Lasker-toekenningwenner, emeritusprofessor in Biochemie aan die Universiteit van Oxford en 'n genoot van Trinity College, Oxford. Hy is die bekendste vir sy uitvinding van die Southern-klad metode, wat hy in 1975 gepubliseer het en wat sedertdien 'n algemene laboratoriumproses geword het.

Southern is in Burnley, Lancashire gebore en het by Burnley Grammar School skoolgegaan. Hy het 'n broer, John Southern, en 'n suster, Kay Monie. Hy het Chemie aan die Universiteit van Manchester gestudeer (BSc Hons., 1958). Hy het sy nagraadse studies by die Universiteit van Glasgow gedoen, waar hy sy PhD in 1962 verwerf het.

Southern is die stigter en voorsitter van Oxford Gene Technology. Hy is ook die stigter en voorsitter van die liefdadigheidsorganisasies The Kirkhouse Trust, wat daarop gemik is om onderwys en navorsing in die Natuurwetenskappe te bevorder, veral die biologiese en mediese wetenskappe, asook die Edina Trust, wat wetenskap in skole bevorder. Hierdie liefdadigheidsorganisasies word uit lisensiëringsinkomste van mikroarray-tegnologie befonds.

Die Southern-klad word vir DNS analise gebruik, en was 'n algemene metode vir die voorbereiding van genetiese vingerafdrukke en vaderskapstoetse voordat tegnieke ontwikkel is wat op mikrosatelliet-merkers berus. Die proses is ook dikwels gebruik om die aantal kopieë van 'n geen in die genoom te bepaal. Die konsepte van die Southern-klad was ook die grondslag vir die ontwikkeling van die moderne mikroarrayskyf, wat wye toepassing in molekulêre biologie vind. Die northern-klad, western-klad en eastern-klad, soortgelyke prosesse vir die analise van RNS, proteïne en post-transkripsionele modifikasies van proteïne, respektiewelik is woordspelings op Southern se naam.

Southern het Oxford Gene Technology (OGT) in 1995 gestig. Die maatskappy ontwikkel DNS mikroarray tegnologie, en het in 1999 sy patente suksesvol verdedig in 'n hofgeding teen Affymetrix.

Southern was in 1990 een van die wenners van die Gairdner Foundation International Award. In 1998 is hy met die Royal Medalje van die Royal Society van Londen bekroon. Hy is in 2003 die titel Knight Bachelor verleen vir sy werk in die ontwikkeling van DNS mikroarray tegnologie. In 2005 is hy saam met Alec Jeffreys van die Universiteit van Leicester bekroon met die gesogte Albert Lasker-toekenning vir kliniese mediese navorsing, vir hulle uitvinding van die Southern-klad. In 2005 het hy die Vereniging van Biomolekulêre hulpbronfasiliteite se toekenning vir uitstaande bydraes tot biomolekulêre tegnologie verower. Hy het in 1983 lid van die Royal Society geword.


</doc>
<doc id="125764" url="https://af.wikipedia.org/wiki?curid=125764" title="Vermicelli">
Vermicelli

Vermicelli ("wurmpies" in Italiaans) is ’n tradisionele, ronde soort pasta soortgelyk aan spaghetti. In Italië is vermicelli (2,08 tot 2,14 mm) effens dikker as spaghetti (1,92 tot 2 mm), maar in ander lande soos Amerika is dit soms effens dunner.

In die 14de eeu het lang pastavorms se naam van plek tot plek verskil. Barnabas de Reatinis van Reggio noem in sy "Compendium de naturis et proprietatibus alimentorum" (1338) Toskaanse "vermicelli" word in Bologna "orati" genoem, in Venesië "minutelli", in Reggio "fermentini" en in Mantua "pancardelle".

Die eerste keer dat ’n vermicelli-resep verskyn het, was in die boek "De arte Coquinaria per vermicelli e maccaroni siciliani", wat deur Martino da Como saamgestel is. Dié was in sy tyd ongeëwenaar op sy gebied. In sy "Libro de arte coquinaria" is daar verskeie resepte vir vermicelli, wat twee tot drie jaar kon hou as dit in die son gedroog is.



</doc>
<doc id="125766" url="https://af.wikipedia.org/wiki?curid=125766" title="V (televisiereeks)">
V (televisiereeks)

V is 'n Amerikaanse wetenskapsfiksie-minireeks wat twee seisoene lank, tussen 3 November 2009 en 15 Maart 2011, deur die "American Broadcasting Company (ABC)" uitgesaai is. Die reeks is vervaardig deur "The Scott Peters Company"," HDFilms" en "Warner Bros. Television".

V is 'n herbewerking van 'n vroeëre minireeks van 1983 met dieselfde naam. Die nuwe reeks, wat deur die vervaardiger Kenneth Johnson geskep is, beskryf die aankoms van 'n tegnologies hoogs gevorderde buiteaardse ras in mensgedaante met reusagtige ruimteskepe in 29 aardse Metropole in November 2009. Terwyl die vreemdelinge onder leiding van die aantreklike Anna belowe dat hulle vreedsame doelwitte het en onder meer gevorderde geneeskundige metodes met die mensheid deel, kom 'n klein groep weerstandsvegter agter die besoeker se ware plan. Hulle is in werklikheid 'n ras van reptielagtige wesens wat al jare lank regerings en instellings op die Aarde geïnfiltreer het en van plan is om die planeet te verower.


</doc>
<doc id="125767" url="https://af.wikipedia.org/wiki?curid=125767" title="Mercedes-Benz S-klas (W220)">
Mercedes-Benz S-klas (W220)

Die Mercedes-Benz W220 was 'n reeks vlagskipsedans wat die Mercedes-Benz S-Klas verteenwoordig het gedurende die vroeë tot middel-2000's. Ontwikkeling van die W220 S-klas het in 1992 begin, met die finale ontwerp, gelei deur Steve Mattin, goedgekeur in 1994 en gevries vir produksie in die eerste helfte van 1995. 

Die voltooide prototipes is in Junie 1998 bekend gestel. Die W220 se produksie het in Augustus 1998 begin, en die C215 CL-Klas coupés se produksie in 1999. Die W220 was 'n plaasvervanger vir die vroeër W140 S-Klas na die 1998-modeljaar. In vergelyking met sy voorganger, het die W220 ietwat kleiner afmetings gehad, maar meer binneruimte gebied, veral in die langasafstandweergawes (hoewel die bagasiebak kleiner was as sy W140 voorganger). 

Produksie van die W220 het 'n totaal van 485 000 eenhede beloop, effens meer as die totale produksie van die W140. Produksie is gestaak in 2006 toe die W220 vervang is deur die W221 S-Klas en die C215 vervang is deur die C216 CL-Klas.

In vele Europese lande het die S320 CDI-dieselweergawe die gewildste model geword.  Ander enjinopsies was verskeie gas/petrol V6 enjins, V8, en V12-enjins. Daar was weergawes met lang- en kortasafstand beskikbaar, prestasie- en luuksheidverbeteringsopsies, en ook vierwieltrekweergawes.
In die VSA was die modeljare vir die W220: 2000, 2001, 2002, 2003, 2004, 2005, en 2006 (slegs sommige weergawes). Nie al die weergawes was beskikbaar n alle modeljare nie.


</doc>
<doc id="125768" url="https://af.wikipedia.org/wiki?curid=125768" title="Vioolconcerto nr. 2 (Mozart)">
Vioolconcerto nr. 2 (Mozart)

Vioolconcerto nr. 2 in D majeur K. 211 is deur Wolfgang Amadeus Mozart in 1775 gekomponeer, toe hy negentien jaar oud was. Die concerto het die gewone vinnig-stadig-vinnig-struktuur. Die bewegings van die werk het die Italiaanse tempo-opskrifte:


<score>
\relative c" {
</score>

Die concerto duur 20 minute.



</doc>
<doc id="125769" url="https://af.wikipedia.org/wiki?curid=125769" title="Vioolconcerto nr. 1 (Mozart)">
Vioolconcerto nr. 1 (Mozart)

Wolfgang Amadeus Mozart se Vioolconcerto nr. 1 in B-mol majeur, K. 207, was eers vermeen om in 1775 gekomponeer te gewees het (toe Mozart 19 jaar oud was), tesame met die ander vier totaal egte vioolconcerto's. Handskrifanalise en die manuskrippapier waarop die concerto geskryf is, suggereer egter dat die komposisie in 1773 plaasgevind het.

Die concerto het die gewone stadig-vinnig-stadig-struktuur. Die bewegings is:

<score vorbis=1>
\relative c { \set Score.tempoHideNote = ##t \tempo 4 = 132
</score>



</doc>
<doc id="125776" url="https://af.wikipedia.org/wiki?curid=125776" title="Vioolconcerto nr. 6 (Mozart)">
Vioolconcerto nr. 6 (Mozart)

Daar was aanvanklik gedink dat die sogenaamde Vioolconcerto nr. 6 in E-mol majeur, K. 268/365b/Anh.C. 14.04 deur Wolfgang Amadeus Mozart gekomponeer is. Dit word egter nou onder die werke van Johann Friedrich Eck (1767–1838) gereken.

Die konsert beskik oor die gebruiklike vinnig-stadig-vinnig struktuur en duur ongeveer 23 minute. 

Die bewegings is:


<score>
\relative c' {
</score>

Die vioolconcerto was die eerste keer in 1799 deur Johann André gepubliseer. 'n Kontemporêre skrywer het gekonstateer dat die werk in 1784 gekomponeer was, en dat dit voor Eck gespeel is deur Mozart, alhoewel Mozart se weduwee Constanze van oordeel was dat indien die werk eg was, dit vroeër gekomponeer moes gewees het. Ludwig von Köchel het die werk se datum op 1776 gestel in sy katalogus, en dit geëtiketteer as K. 268. 'n Algemene hipotese wat in die latere helfte van die 19de eeu gemaak is was naamlik dat die stuk gebaseer was op oorspronklike Mozart materiaal maar gekonstrueer is deur 'n minder vaardige komponis. Cecil B. Oldman het geglo dat die werk stilistiese eienskappe in gemeen gehad het met Mozart se Sinfonia Concertante vir Viool, Altviool en Orkes, K. 364, en dat Eck die werk voltooi het. Hy het in 'n voetnoot tot bl.1469 van "The Letters of Mozart and his Family Volume III" soos volg geskryf:

Alfred Einstein het die werk na 1780 gedateer in sy derde uitgawe van die Köchel-katalogus, en dit van 'n nuwe nommer voorsien (K. 365b). In 'n 1978 vergelyking van die concerto met verskeie bekende Eck vioolconcertos, het Walter Lebermann die werk se waarskynlike toeskrywing aan Eck bevestig en 'n datum voorsien van voor 1790. Die 1980 sesde uitgawe van die Köchel-katalogus het die concerto uit die hoofkatalogus verwyder en in die aanhangsel vir valse en twyfelagtige werke geplaas as K. Anh.C 14.04. Die werk word ook nie ingesluit in die "Neue Mozart-Ausgabe" nie.


</doc>
<doc id="125777" url="https://af.wikipedia.org/wiki?curid=125777" title="Vioolconcerto nr. 3 (Mozart)">
Vioolconcerto nr. 3 (Mozart)

Die Vioolconcerto nr. 3 in G majeur, K. 216, is in 1775 deur die 19-jarige Wolfgang Amadeus Mozart in Salzburg gekomponeer.



</doc>
<doc id="125778" url="https://af.wikipedia.org/wiki?curid=125778" title="Vioolconcerto nr. 4 (Mozart)">
Vioolconcerto nr. 4 (Mozart)

Die Vioolconcerto nr. 4 in D majeur, K. 218 is in 1775 in Salzburg gekomponeer deur Wolfgang Amadeus Mozart. Die outograaf van die partituur word bewaar in die Biblioteka Jagiellońska, Krakau.

Dit wil voorkom asof hy die stuk oorspronklik vir homself gekomponeer het om te speel, maar nadat hy die Salzburgse Hoforkes verlaat het, het hy die concerto gewysig en opgedateer sodat sy opvolger in die orkes, Antonio Brunetti, dit kon speel. Dit is 'n ope vraag of die concerto bo Mozart se vlak van beheer was, en of hy die concerto doelbewus vir Brunetti moeiliker gemaak het weens sy groter vermoë. Die eerste beweging word die 'militêre' Mozart Concerto genoem, terwyl die tweede beweging uit melodiese lyne bestaan. Die derde beweging is propvol vreugde en pret.

Die concerto beskik oor die gebruiklike vinnig-stadig-vinnige struktuur en duur ongeveer 23 minute. Die bewegings]] is:


<score vorbis=1>
\relative c' { \set Staff.midiInstrument = #"oboe" \set Score.tempoHideNote = ##t \tempo 4 = 144
</score>


</doc>
<doc id="125779" url="https://af.wikipedia.org/wiki?curid=125779" title="Vioolconcerto nr. 5 (Mozart)">
Vioolconcerto nr. 5 (Mozart)

Die Vioolconcerto nr. 5 in A-majeur, K. 219, word dikwels na verwys as " Die Turkse concerto".Dit is in 1775 deur Wolfgang Amadeus Mozart geskryf en is die eerste keer gedurende die Kersseisoen daardie jaar in Salzburg opgevoer. Dit volg 'n tipiese vinnig-stadig-vinnig musikale struktuur.

Mozart het die meerderheid van sy concertos vir strykinstrumente van 1773 tot 1779 gekomponeer, maar dit is onbekend vir wie of vir watter geleentheid hy die werk geskryf het.Ook die datering van hierdie werke is onduidelik. Ontleding van die handskrif, partiture en watermerke het bewys dat al vyf vioolconcertos verskeie kere met nuwe datums voorsien is. Die jaar van komposisie van die vyfde konsert naamlik, "1775" is uitgekrap en vervang met "1780", en later weer verander na "1775". Mozart sou nie weer tot by die klavierkonsert nr. 12 (K. 414) die sleutel van A-majeur vir 'n concerto gebruik nie.

Die outograaf word bewaar in die Biblioteek van Kongres in Washington D.C. 

Die concerto is geskryf vir twee hobo s, twee horings en 'n strykafdeling. Die bewegings is as volg:


\relative c" { \set Staff.midiInstrument = #"violin"
</score>

Die "aperto" merk op die eerste beweging is 'n rare verskynsel in die instrumentale musiek van Mozart (twee van sy klavierkonserte, die Klavierkonsert nr. 6 in B-moll majeur en die Klavierconcerto nr. 8 in C-majeur, beskik ook oor hierdie merk, sowel as sy Hoboconcerto in C-majeur), maar verskyn baie meer gereeld in sy operas. 

Dit impliseer dat die stuk moontlik op 'n wyer, meer majestueuse manier gespeel moet word as wat bloot deur "allegro" aangedui word. Die eerste beweging open met die orkes wat die hooftema speel, 'n tipiese Mozartiaanse deuntjie. Die solo-viool volg hierop met 'n kort maar lieflike "dolce" ""adagio"" gedeelte in A majeur met 'n eenvoudige begeleiding deur die orkes. (Dit is die enigste geval in Mozart se konsertrepertorium waarin 'n "adagio" tussenin voorkom tydens die eerste intrede van die solis in 'n concerto.) Die stuk beweeg dan terug na die hooftema, met die soloviool wat 'n ander melodie bo die orkes speel. Die eerste beweging is 10–11 minute lank.

Die rondo Finale is gebaseer op 'n minuettema wat verskeie kere herhaal word. In die middel van die beweging verander die tydmaat van 3|4 na 2|4 en 'n stukkie "Turkse musiek" word gespeel. Dit word gekenmerk deur die skuif na A mineur (vanaf die oorspronklike A majeur), en deur die gebruik van groteske elemente, soos harmoniese chromatiese crescendos, die herhaling van baie kort musikale elemente en col legno wat deur die tjello's en kontrabasse gespeel word. Hierdie afdeling het aan die konsert die benaming "die Turkse Concerto" besorg. Die beroemde Rondo alla Turca uit Mozart se klaviersonate in majeur bevat dieselfde sleutel en soortgelyke elemente. Mozart het later die Adagio in E vir Viool en Orkes, K. 261 gekomponeer as 'n plaasvervangende stadige beweging vir hierdie concerto. Die hele stuk duur ongeveer 28 minute lank.


</doc>
<doc id="125787" url="https://af.wikipedia.org/wiki?curid=125787" title="TuksVillage">
TuksVillage

TuksVillage is in 2008 gestig na omvattende navorsing deur die Universiteit van Pretoria gedoen is wat die akkomodasiebehoeftes van studente ondersoek het. Dit het daarnatoe gelei dat TuksVillage in verskeie opsigte uniek is. Die uitleg van die geboue en die kultuur binne die koshuis verskil baie van die meer tradisionele koshuise van die universiteit. TuksVillage is primêr 'n akademiese koshuis en neem nie deel aan tradisionele koshuisaktiwiteite soos jool en ienkmelodienk nie. Daar is 7 woonstelblokke met name van Blok A tot Blok J, waar Blok F slegs vir nagraadse studente is, asook 'n hoofgebou met 'n saal en ander geriewe.
TuksVillage is geleë in Pretoria, op die LC de Villiers-sportkampus ongeveer 1,5 km van die Hatfieldkampus van die universiteit. Die koshuis is binne loopafstand van 'n winkelsentrum waar enige benodigdhede, ook kos, gekoop kan word.

Voornemende eerstejaarstudente doen aansoek vir koshuisplasing tydens hul aanvanklike registrasie by die universiteit, en plasing word op grond van hul graad 11-punte gedoen. Die universiteit sal voor die student se studies begin, die student in kennis stel of hy/sy aanvaar is, en indien nie, word alternatiewe koshuise voorgestel.

Vir daaropvolgende studiejare word kamers toegeken op grond van die student se punte aan die einde van die eerste semester. Plasings word gewoonlik bekend gemaak aan die begin van die vierde kwartaal.

Eerstejaarstudente word versoek om 'n week voor die universiteit amptelik begin in hul kamers in te trek. Tydens hierdie week sal die bestuur van die koshuis belangrike inligting rakende die koshuislewe aan nuwe studente weergee en verskeie spanbouaktiwiteite word deur die inwoners gehou. Dit neem gewoonlik die vorm van kompetisies tussen die studente van die onderskeie blokke aan.
Elke blok bestaan uit 4 vloere met twee eenhede per vloer waar van een vir mans en een vir dames is. Die eenhede bevat agt kamers met 'n gemeenskaplike kombuis en badkamer. Elke kamer word ook voorsien met 'n breëbandinternetkonneksie wat die Universiteit van Pretoria sonder enige koste verskaf.

Die koshuis het 'n hoofgebou wat bestaan uit 'n saal, waar 'n verskeidenheid van funksies plaasvind, asook 'n studiesentrum, ontspanningsarea, rekenaarlaboratorium, wassery en winkel. 'n Draadlose internetkonneksie is rondom die hoofgebou beskikbaar maar nie in die afsonderlike blokke nie.


</doc>
<doc id="125789" url="https://af.wikipedia.org/wiki?curid=125789" title="Lawotsjkin LaGG-3">
Lawotsjkin LaGG-3

Die Lawotsjkin LaGG-3 (eintlik Lavochkin-Gorbunov-Gudkov LaGG-3) is 'n Russiese (Sowjet)-vegvliegtuig wat tydens die Tweede Wêreldoorlog diens gedoen het. Die "LaGG-3" was feitlik heeltemal van hout gemaak en was waarskynlik die vliegtuig met die swakste rekord van die vroeë vegvliegtuie tydens die Tweede Wêreldoorlog. Hulle was totaal oorskadu deur die Messerschmitt Bf 109 en Focke-Wulf Fw 190. Tot die paar Italiaanse Macchi C.202 vliegtuie het die "LaGG-3" oorskadu. In 1941 was daar begin met ontwikkeling van die "Lawotsjkin LaGG-3" wat gelei het tot die "Lawotsjkin La-5".




</doc>
<doc id="125795" url="https://af.wikipedia.org/wiki?curid=125795" title="Hoender Kiëf">
Hoender Kiëf

Hoender Kiëf (Oekraïens: котлета по-київськи, "kotljeta po-kijifski", Russies: котлета по-киевски, "kotljeta po-kijefski") is ’n gereg van hoenderfilette wat plat gekap, om koue botter gerol en met eiers en broodkrummels bedek word. Dit word dan óf gebraai óf gebak. Dit is veral gewild in die state van die voormalige Sowjetunie en Oosblok, sowel as Engelssprekende lande.

Hoender Kiëf word gemaak van hoenderborsies met die been in wat in die lengte gesny en plat gekap word. Soms word dit sonder die been berei. In die Weste word dikwels knoffelbotter gebruik, maar in Russiese resepte gewone botter. Kruie (pietersielie en dille) kan by die botter gevoeg word. In sommige lande word die botter deur bloukaas vervang.

In die Weste is ’n weergawe met ’n vulsel van kaas en ham in plaas van botter gewild; dit word dikwels hoender Cordon Bleu genoem. 


Resepte


</doc>
<doc id="125796" url="https://af.wikipedia.org/wiki?curid=125796" title="Lorasepam">
Lorasepam

Lorasepam, onder andere verkoop onder die naam Ativan, is 'n bensodiasepien medikasie. Dit word gebruik vir die behandeling van angsversteurings, probleme met slaap, aktiewe aanvalle insluitende status epileptikus, alkoholonttrekking, en chemoterapie-veroorsaakte naarheid en braking, sowel as tydens operasies om geheuevorming te rem, en om diegene te sedeer wat meganies geventileer word. Terwyl dit gebruik kan word vir ernstige ontroering, word midasolam gewoonlik verkies. Dit word ook gebruik, saam met ander behandelings, vir akute koronêre sindroom as gevolg van kokaïengebruik. Dit kan per mond of as 'n inspuiting in 'n spier of aar toegedien word. Indien toegedien per inspuiting is die aanvang van effekte tussen een en dertig minute, en die gevolge duur vir tot 'n dag.

Algemene newe-effekte sluit in swakheid, slaperigheid, lae bloeddruk, en 'n afname in die poging om asem te haal. Indien binneaars toegedien moet die pasiënt noukeurig gemonitor word. Diegene wat depressief is mag dalk 'n verhoogde risiko van selfmoord toon. Met langtermyngebruik mag groter dosisse naderhand vereis word om dieselfde effek te verkry. Fisiese sowel as sielkundige afhanklikheid kan voorkom. As dit skielik na langtermyngebruik gestaak word, kan bensodiasepien onttrekkingsindroom voorkom. By bejaardes ontwikkel nadelige gevolge meer dikwels. In hierdie ouderdomsgroep word lorasepam in verband gebring met val- en heupfrakture. As gevolg van hierdie bekommernisse, word die gebruik van lorasepam slegs aanbeveel vir tot twee tot vier weke.

Lorasepam is oorspronklik in 1963 gepatenteer en word in die Verenigde State van Amerika verkoop sedert 1977. Dit is op die WGO se Lys van Noodsaaklike Medisyne, die mees doeltreffende en veilige medisyne wat nodig is in enige gesondheidsorgstelsel. 

Dit is ook beskikbaar as 'n generiese medikasie. Die groothandelkoste in die ontwikkelende wêreld van 'n tipiese dosis per mond is tussen US$0.02 en US$0.16 in 2014. In die Verenigde State het 'n tipiese maandvoorraad minder as US$25 gekos in 2015. In die VSA is 28 miljoen voorskrifte vir lorasepam geresepteer in 2011. Dit maak dit die tweede meeste voorgeskrewe bensodiasepien na alprasolam.


</doc>
<doc id="125797" url="https://af.wikipedia.org/wiki?curid=125797" title="Natriumfluoried">
Natriumfluoried

Natriumfluoried (NaF) is'n chemiese verbinding en medikasie. As 'n medikasie word dit hoofsaaklik gebruik om tandbederf in kinders ouer as 6 maande te verhoed in die gebiede waar die drinkwater laag is in fluoried. Natrium fluoried kan mondelings as 'n vloeistof, pil, of pasta geneem word - die gebruik van 'n pasta wat direk aan die tande aangebring word staan as fluoriedterapie bekend.

Normale dosisse kan soms wit merke op die tande veroorsaak, en oormatige dosisse kan lei tot bruin of geel verkleuring. Dit werk waarskynlik meestal deur direkte kontak in op emalje en plaak, en nie sistemies nie. Natrium fluoried is 'n kleurlose vaste stof. Dit word gewoonlik deur die vermenging van fluorsiliensuur met natriumhidroksied voorberei.

Natrium fluoried het in die 1940's in gebruik gekom om tandbederf te voorkom. Dit is op die WGO se lys van noodsaaklike medisyne - die belangrikste medikasie wat nodig is in 'n basiese gesondheidstelsel. Dit word algemeen gebruik vir die fluoridering van water, en word by tandepasta gevoeg. 'n geskatte 90 persent van die tandepasta in die Verenigde State van Amerika bevat een of ander tipe van fluoried.

Fluoriedsoute word dikwels by munisipale drinkwater bygevoeg, asook sekere voedselprodukte in sommige lande, met die doel om tandheelkundige gesondheid te handhaaf. Die fluoried maak die tande sterker deur die vorming van fluoorapatiet, 'n natuurlike komponent van tandemalje. Natriumfluoried word wel gebruik om water te fluorideer, en is die standaard waarteen ander fluorideringsmiddels gemeet word, vind hexafluorsiliensuur (HSiF) en sy sout natrium hexafluorosilikaat (NaSiF) meer algemene gebruik in die VSA. Tandepasta bevat dikwels natriumfluoried om tandbederf te voorkom.

Fluoried aanvullings is reeds omvattend bestudeer vir die behandeling van postmenopousale osteoporose, maar alhoewel natriumfluoried beendigtheid verhoog, verminder dit nie die risiko van beenbreuke nie.

Fluoor-18-geëtiketteerde natriumfluoried is een van die oudste verklikkers in positron emissie tomografie (PET), en sedert die 1960's is in gebruik. Teenoor konvensionele been scintigrafie wat met gamma kameras of SPECT stelsels uitgevoer is, bied PET meer sensitiwiteit en ruimtelike resolusie. Die fluoor-18 isotoop het egter 'n halfleeftyd van 110 min, wat maak dat dit onmiddellik na produksie gebruik moet word, wat 'n logistieke beperking op sy aanname plaas teenoor die meer gerieflike tegnesium-99m-geëtiketteerde verklikkers. Fluoor-18 word egter beskou as 'n beter middel vir skeletradiografie omdat dit meer volledig en vinniger deur beenweefsel opgeneem word, en vinniger uit die bloed verwyder word, wat 'n hoë verhouding tussen beenweefsel en agtergrond in 'n kort tyd lewer. Die uitwissingsfotone vanaf die verval van F het 'n verder 'n veel hoër energie (511-keV) as dié van Tc (140-keV).

Natriumfluoried het 'n verskeidenheid van spesiale chemiese toepassings in die sintese en ekstraktiewe metallurgie. Dit reageer met elektrofiele chloriede insluitend asielchloriede, swael chloriede, en fosfor chloriede. Soos ander fluoriedverbindings, word natriumfluoried ook vir desililering in organiese sintese gebruik. Natriumfluoried kan gebruik word om fluoorkoolwaterstowwe via die Finkelstein reaksie te produseer; hierdie proses het die voordeel dat dit maklik op kleinskaal gedoen kan word, maar word selde op 'n industriële skaal gebruik, aangesien meer effektiewe tegnieke soos bv. elektrofluorinering en die Fowler proses bestaan.

Natrium fluoried word as n skoonmaakmiddel, bv. as'n "wasgoed suur", gebruik.
Dit word ook as 'n maaggif teen plantvoedende insekte gebruik. Anorganiese fluoriede soos fluorosilikate en natriumfluoried komplekseer magnesiumione as magnesium fluorofosfaat. Hulle inhibeer ensieme soos enolase wat afhanklik is van Mg as 'n prostetiese groep. Fluoriedvergiftiging verhoed dus fosfaatoordrag in die oksidatiewe metabolisme.

Fluoried, veral waterige oplossings van natrium fluoried, word vinnig en baie volledig geabsorbeer.

Fluoriede belemmer elektronvervoer en kalsium metabolisme. Kalsium is noodsaaklik vir die handhawing van die hart se membraanpotensiaal en in die regulering van bloedstolling. Oorinname van fluoriedsoute of fluoorsuur kan lei tot noodlottige aritmieë as gevolg van ernstige hipokalsemie. Chroniese oor-opname kan lei tot verharding van bene, verkalking van ligamente, en aanpaksels op die tande. Fluoried kan irritasie of korrosie van die oë, vel, en neusslymvliese veroorsaak.

Die dodelike dosis vir 'n 70 kg mens word op 5-10 g geskat. Natriumfluoried is giftig deur beide inaseming van stof of aerosols en mondelinge inname. In hoë genoeg dosisse, kan dit die hart en bloedsomloopstelsel beïnvloed. Vir beroeps-blootstelling het die Amerikaanse Beroepsveiligheid en Gesondheidsadministrasie en Nasionale Instituut vir Beroepsveiligheid en Gesondheid 'n blootstellingsperk van 2.5 mg/m oor 'n agt-uur-tyd-geweegde gemiddelde gestel.

By hoër dosisse wat gebruik word om osteoporose te behandel, kan suiwer natriumfluoried pyn in die bene en onvolledige stresfrakture veroorsaak indien die dosis te hoog is; dit irriteer ook die maag, en kan selfs maagsere veroorsaak. Stadig-vrygestelde en enteries-bedekte vorms van natriumfluoried veroorsaak nie beduidende maag newe-effekte nie, en veroorsaak minder ernstige en minder dikwelse komplikasies in die skelet. In die laer dosisse wat vir waterfluoridering gebruik word, is die enigste duidelike nadelige effek tandfluorose, wat die voorkoms van kinders se tande tydens tandontwikkeling kan verander; dit is meestal nie ernstig nie, en verteenwoordig waarskynlik geen noemenswaardige uitwerking op estetiese voorkoms of openbare gesondheid. Chroniese fluoriedinname van 1 ppm in drinkwater kan by sekere individue fluorose veroorsaak, en 'n blootstelling van 1.7 ppm kan in 30-50% van die populasie fluorose veroorsaak.

Natriumfluoried is 'n ioniese verbinding wat in water oplos om vrye Na en F ione te lewer. Soos natriumchloried, kristalliseer dit in 'n kubieke vorm waar beide Na en F octahedrale koördinasiesetels beset; sy roosterspasiëring, ongeveer 462 pm, is egter ietwat kleiner as dié van natriumchloried.

Die minerale vorm van NaF, villiaumiet, is redelik skaars. Dit is al in plutoniese nephelien sieniet rotse waargeneem.

NaF word voorberei deur die neutralisasie van fluoorsuur of hexafluorsiliensuur (HSiF), wat neweprodukte van die reaksie van fluorapatiet (Ca(PO)F), wat van fosfaatgesteentes verkry word, tydens die produksie van superfosfaat kunsmis. Neutraliseringsagente sluit natriumhidroksied en natriumkarbonaat in. Alkohole word soms gebruik om die NaF te laat neerslaan:
Vanaf fluorsuurbevattende oplossings, presipiteer natriumfluoried as die bifluoriedsout NaHF. Verhitting stel HF vry en laat NaF agter.
In 'n 1986 verslag, word die jaarlikse wêreldwye verbruik van NaF op 'n paar miljoen ton beraam.


</doc>
<doc id="125801" url="https://af.wikipedia.org/wiki?curid=125801" title="Ricotta">
Ricotta

Ricotta is ’n Italiaanse weikaas wat van die wei van ’n skaap, koei, bok of Italiaanse waterbuffel deur die byvoeging van vars melk of room en suurlemoensuur gemaak word. Die wei is wat oorbly nadat kaas gemaak is - in Italië hoofsaaklik pecorino, mozzarella of provolone. 

Ricotta beteken letterlik "weer gekook". Die proteïen kan geoes word as die wei eers toegelaat is om suurder te word deur bykomende gissing (deur dit vir 12–24 uur teen kamertemperatuur te los). Dan word die versuurde wei verhit totdat dit byna kook. Die kombinasie van ’n lae pH en hoë temperatuur laat die proteïen van karakter verander en veroorsaak dat dit afsak, en so vorm ’n fyn wrongel. Nadat dit afgekoel is, word dit geskei deur die vloeistof deur ’n fyn doek te gooi; die wrongel bly dan agter.

Ricottawrongel is roomwit van kleur en effens soet. Die vetinhoud hang af van die soort melk wat gebruik is. In hierdie vorm is die tekstuur soortgelyk aan dié van sekere maaskase, maar taamlik ligter. Dit verderf gou, hoewel daar ook variasies is wat veel langer hou.

Nes mascarpone in Noord-Italiaanse kookkuns, is ricotta ’n gunstelingbestanddeel in baie Italiaanse nageregte, soos kaaskoek en cannoli. Verskeie soorte koekies bevat ook ricotta.

Die kaas kan geklits en met geurmiddels soos suiker, kaneel, aarbeie en soms sjokoladekrummels gemeng word vir ’n nagereg. Dit word ook dikwels in soutgeregte soos pastas en pizzas gebruik. Soms dien dit in slaaie as plaasvervanger vir mayonnaise of in souse as ’n verdikker.



</doc>
<doc id="125804" url="https://af.wikipedia.org/wiki?curid=125804" title="Nitrasepam">
Nitrasepam

Nitrasepam (handelsnaam Mogadon en andere) is 'n hipnotiese dwelm van die bensodiasepienklas wat gebruik word vir korttermyn verligting van ernstige angs en slapeloosheid. Dit het ook kalmerende (sedatiewe) eienskappe, sowel as amnestie (vergeetagtigheid), antikonvulsiewe en skeletale spierverslapper-effekte.

Nitrasepam word gebruik om korttermyn-slaapprobleme (slapeloosheid) te behandel, naamlik probleme om aan die slaap te raak, gereelde ontwaking, vroeë ontwaking, of 'n kombinasie hiervan.

Nitrasepam word soms probeer om epilepsie te behandel wanneer ander medikasie nie help nie. Dit is gevind om meer effektief te wees as klonasepam in die behandeling van West-sindroom, 'n ouderdom-afhanklike epilepsie in baie jong kinders. 

Meer algemene newe-effekte kan insluit: Sentrale senuweestelsel depressie, insluitend somnolensie, duiseligheid, depressiewe buie, woede, geweld, moegheid, ataksie, hoofpyn, vertigo, inkorting van die geheue, waardedaling van motoriese funksies, babelasgevoel in die oggend, verwarde spraak, afname in fisiese prestasie, afgestompte emosies, verminderde wakkerheid, spierswakheid, dubbelvisie en onoplettendheid is aangemeld. Onaangename drome en terugkerende slapeloosheid is ook gerapporteer.

Nitrasepam is 'n langwerkende bensodiasepien met 'n uitskakelingshalflewe van 15-38 uur. Die oorblywende "babelaas"-effekte na die nagtelike toediening van nitrasepam soos slaperigheid, verswakte psigomotoriese en kognitiewe funksies kan voortduur in die volgende dag, wat afbreuk kan doen aan gebruikers se vermoë om veilig te bestuur. Dit verhoog ook die risiko van val en heupfrakture.

Minder algemene newe-effekte kan insluit: Hipotensie, swakte, trilling, uitslag of pruritus, maagversteurings, en veranderinge in libido is minder algemeen. Baie selde mag paradoksale reaksies voorkom, byvoorbeeld, opwinding, stimulasie, hallusinasies, hiperaktiwiteit en slapeloosheid. Ook depressiewe of meer drome, disoriëntasie, ernstige verdowing, retrograde geheueverlies, hoofpyn, hipotermie, en delirium tremens is berig. Ernstige lewervergiftiging is ook gerapporteer.

Verdraagsaamheid tot nitrasepam se effekte kom voor met gereelde gebruik. Verhoogde vlakke van GABA in die serebrale weefsel en veranderinge in die aktiwiteitstaat van die serotoninergiese stelsel voorkom as gevolg van nitrasepam verdraagsaamheid.

Nitrasepam kan afhanklikheid, verslawing en bensodiasepienonttrekkingsindroom veroorsaak. Onttrekking van nitrasepam kan lei tot onttrekkingsimptome soortgelyk aan dié gesien met alkohol en barbiturate. Algemene onttrekkingsimptome sluit in angs, slapeloosheid, konsentrasieprobleme en moegheid. Die staking van nitrasepam veroorsaak terugkerende slapeloosheid na korttermyn enkele nagdosisterapie.

Bensodiasepiene vereis spesiale voorsorgmaatreëls indien toegedien aan alkohol- of dwelm-afhanklike individue en individue met saamgestelde psigiatriese versteurings. Nitrasepam moet met versigtigheid voorgeskryf word aan iemand van werkende ouderdom, omrede die beduidende belemmering van psigomotoriese vaardighede; hierdie waardedaling is groter indien hoër dosisse voorgeskryf word.

Nitrasepam in dosisse van 5 mg of meer veroorsaak beduidende agteruitgang in waaksaamheid prestasie gekombineer met 'n verhoogde gevoel van slaperigheid. Nitrasepam by dosisse van 5 mg of hoër benadeel motorbestuurvaardighede en soos ander hipnotiese middels, hou dit verband met 'n verhoogde risiko van verkeersongelukke. In bejaardes, hou nitrasepam verband met 'n verhoogde risiko van val en heupfrakture as gevolg van waardedalings in die liggaamsbalans. Die uitskakeling half-lewe van nitrasepam is 40 uur in bejaardes en 29 ure in jonger volwassenes. Nitrasepam word algemeen in oordosis geneem deur dwelmmisbruik- of selfmoordindividue, wat soms lei tot die dood. Nitrasepam is teratogenies as geneem in oordosis tydens swangerskap met 30% van die geboortes wat aangebore abnormaliteite toon. Dit is 'n gewilde misbruikdwelm in lande waar dit beskikbaar is.

Alodorm, Apodorm, Arem, Insoma, Insomin, Mogadon, Nitrados, Nitrazadon, Nitrosun, Nitravet, Ormodon, Paxadorm, Remnos en Somnite.


</doc>
<doc id="125809" url="https://af.wikipedia.org/wiki?curid=125809" title="Bloukaas">
Bloukaas

Bloukaas is ’n algemene klassifikasie van kase waartoe kulture van die swam "Penicillium" gevoeg is sodat die finale produk kolle of are van blou of blougrys skimmel bevat en ’n sekere geur het van dié swam of verskeie spesiaal gekweekte bakterieë. By sommige bloukase word spore ingespuit voordat die wrongel vorm, en by ander word die spore ná die tyd in die wrongel ingemeng. Die kaas word gewoonlik in ’n temperatuurbeheerde omgewing soos ’n grot verouder. Dit kan net so geëet of oor kos gekrummel of gesmelt word.

Die smaak van bloukase is dikwels skerp en sout. Die bakterie "Brevibacterium linens" is verantwoordelik vir die reuk van baie bloukase, asook vir voetreuke en ander menslike liggaamsreuke.

Bloukaas is vermoedelik per ongeluk ontdek toe kase by natuurlike temperature in vogbeheerde grotte gestoor is – wat gunstige omstandighede vir baie soorte onskadelike swamme is. Dit was klam in die grotte en daarom het die swamme gevorm. 

Daar word dikwels beweer Plinius die ouere het in 79 n.C. gunstig van Roquefort gepraat. In die teks praat Plinius egter van ’n kaas van Gallië sonder om te noem wat die oorsprong is en selfs of dit ’n bloukaas is. 

Gorgonzola is een van die oudste bekende bloukase en is minstens sedert 879 v.C. al geëet. Dit het egter vermoedelik nie blou are bevat tot omstreeks die 11de eeu nie. Stilton is ’n relatief nuwe byvoeging tot bloukase; dit het iewers in die vroeë 1700's gewild geraak. Baie variëteite soos Danablu en Cambozola het in die 20ste eeu ontstaan.



</doc>
<doc id="125810" url="https://af.wikipedia.org/wiki?curid=125810" title="Brie">
Brie

Brie is ’n sagte kaas van koeimelk wat genoem is na die Brie-streek in Frankryk, waar dit ontstaan het (min of meer die moderne "département" Seine-et-Marne). Dit het ’n vaal kleur met ’n effens grys skynsel onder ’n buitelaag van wit skimmel. Die buitelaag word gewoonlik geëet; die smaak hang grootliks af van die bestanddele wat gebruik is en die omgewing waarin dit vervaardig is.

Brie word van rou of gepasteuriseerde melk gemaak. Dun lae wrongel word in kaasvorms geplaas en sowat 18 uur lank gedreineer. Dit word daarna uit die vorms gehaal, gesout en met die kultuur "Penicillium candidum", "P. camemberti" of "Brevibacterium linens" ingespuit. Laastens word dit sowat vyf weke lank by ’n konstante temperatuur verouder.

Wanneer dit langer ryp gemaak word, gewoonlik ’n paar maande tot ’n jaar, word die geur en smaak sterker, die kaas droër en donkerder en die buitelaag donkerder en krummelriger; dit word dan "brie noir" ("swart brie") genoem. In en om die streek Île-de-France, waar brie gemaak word, week mense dit in koffie met melk en eet dit vir ontbyt.

As die kaas te ryp is, bevat dit te veel ammoniak – wat vervaardig word deur dieselfde mikroörganisme wat nodig is vir die veroudering.

Sommige soorte brie word berook.



</doc>
<doc id="125812" url="https://af.wikipedia.org/wiki?curid=125812" title="Angelique Rockas">
Angelique Rockas

Angelique Rockas is 'n Grieks-Suid-Afrikaanse aktrise; 'n pionier van multirassige en multinasionale teaterproduksies in Londen gedurende die dekade van 1980. Die naam van haar teatermaatskappy was Internationalist Theatre
met Athol Fugard as beskermheer

Rockas het van die Katolieke Skool van St Dominic in Boksburg matrikuleer. Sy het 'n B.A. (Hons) graad in Engelse letterkunde aan die Universiteit van die Witwatersrand verwerf. Een van die groot invloede in haar jeug was die legendariese George Bizos,
die Griekse prokureur van Nelson Mandela.
Rockas het toneelspel by die dramaskool van die Universiteit van Kaapstad studeer, onder die leiding van prof. Robert Mohr. Reza de Wet was 'n tydgenoot . Uiteindelik het Rockas met 'n verwysingsbrief van die groot Afrikaanse akteur Cobus Rossouw, Suid-Afrika vir die Verenigde Koninkryk verlaat.

In Londen het Rockas haar loopbaan by Theatro Technis begin. Sy het "Medea" van Euripides, Griekse teater, en Io in "Prometheus Geboeid" van Aischylos onder die leiding van George Eugeniou vertolk.

Angelique Rockas se eerste onderneming in teaterproduksie was die opvoering van "Dis jammer sy is 'n hoer" van John Ford, met Declan Donnellan as regisseur. Sy het ook die hoofrol van Annabella gespeel .

Met Internationationalist Theater het Rockas die rolle van Emma in "Die Kamp" van Griseld Gambaro,

Rockas het in die rolprente "Die Hekse" van Nicolas Roeg as Henrietta, Nereida in "Oh Babylon" van Costas Ferris en as die Vrou van Onderhoud in "Buiteland" van Peter Hyams verskyn.
In Griekeland het sy die hoofrol van mej. Ortiki in die Griekse televisiereeks "Emmones Idees"
met regisseur Thodoros Maragos vertolk.

Rockas werk nou aan filmprojekte met haar maatskappy "Contemptus Mundi".






</doc>
<doc id="125813" url="https://af.wikipedia.org/wiki?curid=125813" title="Edamkaas">
Edamkaas

Edam(kaas) of edammerkaas is ’n halfharde kaas wat sy oorsprong in Nederland het; dit is genoem na die stad Edam in die provinsie Noord-Holland. Dit word gewoonlik in ronde bolle verkoop. 

Edam het ’n vaalgeel binnekant en ’n rooi buiterand van was. Dit verouder goed en raak nie bederf nie; dit word net hard. 
Daarom was dit tussen die 14de en 18de eeu een van die wêreld se gewildste kase, op see en in afgeleë kolonies. 

Die meeste edamkase wat in winkels verkoop word, het ’n baie matige smaak, effens sout of neutagtig, en feitlik geen reuk in vergelyking met ander soorte kaas nie. Namate die kaas verouder, raak die geur skerper en word die kaas stywer. Dit het ’n aansienlik laer vetinhoud as die meeste ander tradisionele kase; dit kan so min as 28% vet in droë stof wees. Moderne edam is sagter as ander kase soos cheddar vanweë sy lae vetinhoud. Dit kan egter nie so maklik soos sommige ander kase gerooster word nie.



</doc>
<doc id="125815" url="https://af.wikipedia.org/wiki?curid=125815" title="Haka">
Haka

Die haka is 'n tradisionele oorlogskreet, oorlogdans, of uitdaging in die kultuur van die Nieu-Seelandse Māorivolk. Dit is 'n houdingsdans wat deur 'n groep uitgevoer word, met kragtige bewegings en voetstampe tesame met ritmiese krete.

Die oorlogshaka sou oorspronklik deur krygers voor 'n geveg uitgevoer word om die vyand te intimideer, maar haka is ook vir ander redes uitgevoer: vir die verwelkoming van geëerde gaste, of by ander groot gebeurtenisse, en "kapa haka" optredegroepe is baie algemeen in skole.

Nieu-Seelandse sportspanne se praktyk om 'n haka voor hulle internasionale wedstryde uit te voer het die haka regoor die wêreld bekend gemaak. Hierdie tradisie het begin met die 1888–89 "New Zealand Native football team" se toer en is sedertdien ook deur die Nieu-Seelandse rugby-unie span ("All Blacks") sedert 1905 voortgesit.

Hoewel die gebruik van die haka deur die All Blacks rugby span en die Nieu-Seelandse rugby league span een tipe haka bekend gemaak het, het dit tot wanopvattings gelei. Die meeste haka word deur mans uitgevoer. Daar is egter sekere haka wat oorwegend deur vroue uitgevoer word – een van die mees bekendste synde die Ngāti Porou haka "Ka Panapana".

In die moderne era, is verskillende haka geskep vir opvoering deur vroue en selfs kinders. Haka word vir verskeie redes uitgevoer, byvoorbeeld vir die verwelkoming van geëerde gaste, of by groot prestasies, geleenthede of begrafnisse.

Oorlogshaka ("peruperu") sou oorspronklik deur krygers voor 'n geveg uitgevoer word om hulle krag en bekwaamheid te verkondig en om die vyand te intimideer. Tans vorm haka eerder 'n integrale deel van formele verwelkomingseremonies, byvoorbeeld van staatsgaste, en dra 'n gevoel van die belangrikheid uit aan geleenthede.

Verskeie aksies word tydens 'n opvoering gebruik, insluitend gesigskontorsies soos om die wit van die oë te wys en die tong uit te steek, asook 'n wye verskeidenheid van kragtige liggaamsaksies soos om die hande teen die liggaam te klap en met die voete te stamp. Die krete sluit woorde in, asook 'n verskeidenheid van nie-verbale geluide.

Die verskeie tipes haka sluit in "whakatu waewae", "tutu ngarahu" en "peruperu". Die "peruperu" is gekenmerk deur spronge waar die bene onder die liggaam ingetrek word. Voorheen is die "peruperu" uitgevoer voor 'n veldslag om 'n beroep op die Oorlogsgod te maak en om die vyand te ontmoedig. Dit sluit kwaai gesigsuitdrukkings in, tong uitsteek, krete, en die vertoon van wapens. As die haka nie in totale koordinasie uitgevoer is nie, sou dit as 'n slegte teken vir die geveg gesien word. Krygers het dikwels geen klere buiten 'n gevlegte vlasgordel om die heupe gedra.

Die "tutu ngarahu" het ook spronge, maar van kant tot kant, terwyl die "whakatu waewae" geen spronge bevat nie. 'n Ander soort haka wat sonder wapens gedoen word is die "ngeri", wat die doel hehad het om die krygers sielkundig voor te berei. Die bewegings is baie vry, en van elke optreder is verwag om vrye uitlating aan sy gevoelens te gee. "Manawa wera" haka word oor die algemeen geassosieer met begrafnisse of ander geleenthede wat met die dood verbind word. Soos die "ngeri" word dit sonder wapens uitgevoer, met min of geen koreografie.

Die mees bekende haka is "Ka Mate", wat toegeskryf word aan Te Rauparaha, die oorlogsleier van die Ngāti Toa stam. Die "Ka Mate" haka is 'n "haka taparahi" – 'n seremoniële haka. "Ka Mate" handel oor die geslepe streek wat Te Rauparaha gebruik het om sy vyande te uitoorlê, en kan geïnterpreteer word as "'n viering van die oorwinning van die lewe oor die dood".

Volgens Māori mitologie, het die songod, Tama-nui-te-rā, twee vroue gehad, die Somerdogter, Hine-raumati, en die Winterdogter, Hine-takurua. Haka sou volgens oorlewereing in die koms van Hine-raumati ontstaan het: haar teenwoordigheid op windstil warm dae sou in 'n bewerigheid in die lug waargeneem word. Dit was die haka van Tāne-rore, die seun van Hine-raumati en Tama-nui-te-rā.

In die aanloop tot die Rugbywêreldbeker in 2011, het haka-uitvoerings deur blitsskares 'n gewilde manier geword om ondersteuning vir die All Blacks uit te druk. Sommige Māori-leiers het dit as "onvanpas" en 'n "verbastering" van die tradisionele oorlogkreet gesien, ten spyte van sy gewildheid. Groot blitsskare haka is uitgevoer in Wellington en Auckland, asook in Londen, 'n stad met 'n groot Nieu-Seelandse immigrantgemeenskap.

Die Haka het by talle moderne geleenthede opspraak verwek, soos byvoorbeeld in 2012, toe soldate van die 2de en 1ste Bataljon Koninklike Nieu-Seeland Infanterieregiment 'n haka uitgevoer het ter nagedagtenis aan kamerade wat in Afghanistan gesneuwel het.




</doc>
<doc id="125826" url="https://af.wikipedia.org/wiki?curid=125826" title="Sement">
Sement

Sement is 'n bindstof wat in die konstruksiebedryf gebruik word. Nadat dit geset, verhard en aan ander materiaal geheg het, bind dit hulle saam. Sement word selde alleen gebruik, maar word gebruik om sand en gruis saam te bind. 

Sement word met fyn aggregaat gemeng om 'n breimengsel (algemeen "dagha" genoem) te vorm vir messelwerk, of met sand en gruis/klip om beton te lewer.

Die sement wat gebruik word in konstruksie is gewoonlik anorganies, dikwels gebaseer op kalk of kaliumsilikaat, en kan gekenmerk word as óf hidroulies of nie-hidroulies, na gelang van die vermoë van die sement om te set in die teenwoordigheid van water.

Nie-hidrouliese sement sal nie in nat toestande of onderwater set nie; eerder, dit set as dit droog word en reageer met koolstofdioksied in die lug. Dit is bestand teen die aanval deur chemikalieë nadat dit verhard het.

Hidrouliese sement (bv. Portlandsement) set en bind as gevolg van 'n chemiese reaksie tussen die droë bestanddele en water. Die chemiese reaksie lewer mineraalkoolhidrate wat nie baie wateroplosbaar is nie, en so baie duursaam is in die teenwoordigheid van water, en ook veilig teen chemiese aanval. Die chemiese proses vir hidrouliese sement is deur die antieke Romeine uitgevind wat kalk (kalsiumoksied) by vulkaniese as gevoeg het.

Dit is vir die eerste keer vervaardig deur Joseph Aspdin, wat die patent in 1824 verkry het. Hy het die sement genoem na die eiland Portland, van waar hy kalksteen as grondstof gekry het. Portlandsement bestaan hoofsaaklik uit kalsiumsilikate met enkele yster- en aluminiumverbindings en is vry van veral koolsuurgas. 

Kalksteen, gips, klei of leisteen kan as grondstof vir sement gebruik word. Die vermenging van die grondstowwe waaruit sement vervaardig word, kan volgens 'n nat of 'n droë proses geskied. By die nat proses word al die bestanddele in water gegooi om 'n pasta te vorm wat dan verder verwerk word. 

By die droë proses word die bestanddele in poeiervorm gemeng en daarna met water besproei, waardeur sementkorrels gevorm word. By albei prosesse word 'n homogene mengsel verkry wat in die oond verder verwerk kan word. Sementoonde bestaan hoofsaaklik uit massiewe, roterende silinders wat teen 'n effense helling lê. Die metaalsilinders word met vuurvaste stene uitgelê om die metaal te beskerm aangesien die oonde temperature van tot 1 400 °C bereik. 

'n Oond kan tot 300 m lank wees en 'n deursnee van tot 6 m hê. Die grondstofmengsel word by die hoogliggende punt van die oond ingevoer terwyl die verhitting van die oond by die laagliggende punt plaasvind. As brandstof kan olie, steenkool (poeierkool) of gas gebruik word. 

Die oond draai stadig om sy as, waardeur die mengsel geleidelik na die onderste punt van die oond beweeg. In die proses word die mengsel verhit en die water verdamp. Uiteindelik smelt die mengsel en vorm min of meer ronde balle wat as sementklinkers bekend staan. Die eindproduk verlaat dan die oond as klinkers wat reeds die gewenste sementeienskappe het.

Die klinkers word in 'n maal- en breekmasjien verpoeier tot ŉ grootte van ongeveer 90 formula_1m (formula_1m= mikrometer=0,001 mm). Met die poeier kan 'n vinnige reaksie met water verkry word om die sement te laat bind.

OPC ("ordinary portland cement") of gewone sement word uit kalksteen- en gipsklinkers vervaardig en vir algemene bouwerk gebruik.

RHC ("rapid ha rdening cement") of snelhardsement word uit OPC-klinkers vervaardig maar baie fyner gemaal, waardeur dit vinniger in water reageer. Dit word byvoorbeeld vir beton gebruik.

PBFC ("portland blast-furnace cement") of hoogoondsement bestaan uit OPC en hoogoondslak. Dit het 'n redelike ysterinhoud en reageer stadiger met water as die ander sement, hoewel dit heelwat goedkoper is.

Aluminiumsement word uit bauxiet vervaardig en is 'n snel droënde sement. Dit het 'n hoë aluminiuminhoud en 'n lae silikaatinhoud en is redelik duur. Dit word veral by die bou van damme en brûe gebruik.



</doc>
<doc id="125827" url="https://af.wikipedia.org/wiki?curid=125827" title="The Daily Planet">
The Daily Planet

The Daily Planet is 'n denkbeeldige koerant in die Superman-stories waar Clark Kent bedags werk terwyl in sy spaar tyd mense help. Die koerant is in die fiktiewe stad Metropolis gesetel, waar Kent saam met sy kollegas Lois Lane, Jimmy Olsen en die hoofredakteur Perry White werk. Die publikasie is die eerste keer in April 1940 in "Action Comics #23" beskryf.

Die koerant se hoofkantoor word gekenmerk deur 'n groot bal op sy dak. Jerry Siegel, wat Superman geskep het, het gesê dat die gebou se ontwerp op die "Old Toronto Star"-gebou gebaseer is. Toekomstige weergawes van die gebou is ook deur die voorkoms van die Empire State-gebou en die Chicago Raad van Handel se geboue geïnspireer. In een van die stories word vertel dat "The Daily Planet" sy deure in 1775 geopen het. Volgens die storie het George Washington 'n kolom vir die eerste uitgawe van die koerant geskryf.

Toe Superman sy eerste verskyning gemaak het (in "Action Comics #1" in 1938) het sy alter ego, Clark Kent, by die "Daily Star" onder redakteur George Taylor gewerk. Superman se mede-skepper, Joe Shuster, het die "Daily Star" na die "Toronto Daily Star" in Toronto, Ontario vernoem. Dit is die koerant wat sy ouers ontvang het en waar Shuster as 'n kind gewerk het. Die fiktiewe koerant het eers later "The Daily Planet" geword.


</doc>
<doc id="125828" url="https://af.wikipedia.org/wiki?curid=125828" title="Russiese vliegdekskip ''Admiral Koeznetsof''">
Russiese vliegdekskip ''Admiral Koeznetsof''

Admiral Flota Sowjetskowo Sojoeza Koeznetsof (Russies: Адмира́л фло́та Сове́тского Сою́за Кузнецо́в} "Admiraal van die Vloot van die Sowjetunie Koeznetsof") is 'n vliegtuigkruiser (swaar vliegdekskip, missielkruiser, of TAVKR in die Russiese klassifikasie) wat dien as die vlagskip van die Russiese Vloot. Hy is gebou deur die Swartseewerf, die enigste vervaardiger van die Sowjet-vliegtuigdraers, in Nikolajef in die Oekraïense Sosialistiese Sowjetrepubliek. Die aanvanklike naam van die skip was "Riga"; gelanseer as die "Leonid Brezjnef", seeproewe begin as "Tbilisi", en uiteindelik dra dit die naam "Admiral Flota Sowjetskowo Sojoeza Koeznetsof". Die skip is vernoem na die admiraal van die Sowjetvloot Nikolai Gerasimowitsj Koeznetsof.

Die ontwerp van die "Admiral Koeznetsof"-klas impliseer 'n missieverskil van dié van die Amerikaanse Vlootdraers. Die term wat gebruik word is "swaar vliegtuigdraerkruiser" – bedoel om ondersteuning en beskerming te bied tydens strategiese missiellansering vanaf duikbote, oppervlakskepe, en missieltoegeruste vliegtuie van die Russiese Vloot.

Die draer huisves ook die Kamov Ka-27 en Kamov Ka-27S helikopters vir anti-duikbootoorlogvoering, soek-en-reddingsoperasies en klein vervoertake.

Vir die opstyg van vastevlerkvliegtuie, gebruik die "Admiral Koeznetsof" 'n ski-oprit aan die einde van sy boeg. Vir opstyg versnel 'n vliegtuig in die rigting van die oprit met behulp van sy nabrander. Dit veroorsaak dat die vliegtuig die dek verlaat teen 'n hoër hoek en hoogte as op 'n vliegtuigdraer met 'n plat dek en katapulte. Die ski-opritopstyg is minder veeleisend op die vlieënier, aangesien die versnelling laer is, maar die resultaat is 'n stygspoed van net 120-140 km/h wat 'n vliegtuigontwerp benodig wat nie sal stol teen daardie spoed nie.


</doc>
<doc id="125829" url="https://af.wikipedia.org/wiki?curid=125829" title="Feta">
Feta

Feta (Grieks: φέτα "féta", "sny") is ’n wit, gepekelde wrongelkaas wat in Griekeland van skaapmelk gemaak word, of van ’n mengsel van skaap- en bokmelk. Soortgelyke gepekelde kase van koeimelk word ook elders in Europa gemaak en hulle word soms ook feta genoem. Dit is ’n krummelrige, verouderde kaas met ’n korrelrige tekstuur wat gewoonlik in blokke verkoop word. Feta word net so geëet of in slaaie soos ’n Griekse slaai. Dit word ook gebruik in pasteitjies, toebroodjies, omelette of as plaasvervanger vir ander kase in verskeie geregte.

Sedert 2002 word "feta" deur die Europese Unie bepaal as slegs ’n kaas wat in sekere streke van Griekeland op ’n tradisionele manier van skaapmelk vervaardig is, of van ’n mengsel van skaap- en tot 30% bokmelk uit dieselfde streek. Soortgelyke kase word egter ook in die oostelike Middellandse See-gebied en om die Swartsee aangetref.

Feta is ’n sagte, gepekelde, wit kaas met klein of geen gaatjies wat kompak voel. Dit het geen buitelaag nie. Dit word gewoonlik in groot blokke gesny wat in pekelwater gedompel word. Dit bevat hoogstens 56% vloeistof en minstens 43% vet in droë stof, en die pH wissel gewoonlik tussen 4,4 en 4,6. Feta word gewoonlik gekategoriseer in "ferm" en "sagte" soorte. Die ferm soorte het ’n skerper smaak en die sagte soorte is so sag dat dit amper smeerbaar is. 

Feta van ’n goeie gehalte het ’n romerige tekstuur en aromas van bokmelk, botter en jogurt. Dit smaak skerp en effens sout en suur, met ’n speseryagtige afronding wat herinner aan peper en gemmer, asook ’n effense soetigheid.



</doc>
<doc id="125831" url="https://af.wikipedia.org/wiki?curid=125831" title="Goudakaas">
Goudakaas

Gouda (Nederlands: "Goudse kaas") is ’n Nederlandse geel kaas wat van koeimelk gemaak word. Dit is genoem na die die stad Gouda (Zuid-Holland). Dit is wêreldwyd een van die gewildste kase en die naam word vandag algemeen gebruik vir ’n verskeidenheid ander, soortgelyke kase wat op die tradisionele Nederlandse manier gemaak word.

Volgens verskeie bronne behoort die naam "gouda" eerder te verwys na ’n algemene manier van kaas maak, as na ’n spesifieke soort kaas, omdat die smaak aansienlik verskil na gelang van die ouderdom. Die sewe verskillende soorte gouda is geskoei op ouderdom. Die geur van ’n jong, fabriekvervaardigde gouda is al beskryf as "fudgerig met neute, maar baie, baie, baie gematig". Dieselfde bron het ’n ouer plaasgouda beskryf as met ’n "lieflike vrugterige smaak" met ’n "soet afronding"; dit "kan ’n amperse botterkaramelgeur" aanneem as dit langer as twee jaar verouder is.

Nadat die wrongel gevorm het, word van die wei afgegooi en water bygevoeg. Dit word genoem die "was van die wrongel" en het ’n soeter kaas tot gevolg. Sowat 10% van die mengsel is wrongel, en dit word vir ’n paar uur in ronde kaasvorms gepers. Die kaas word dan in ’n pekeloplossing laat lê wat aan die kaas en buitelaag sy kenmerkende smaak gee.

Die kaas word ’n paar dae lank gedroog voordat ’n geel laag oorgesit word om te keer dat dit uitdroog. Dit word daarna verouder, ’n proses waartydens die kaas van halfhard in hard verander. Namate dit ouer word, ontwikkel dit ’n karamelagtige soetigheid. Nederlandse kaasmakers gebruik gewoonlik ses kategorieë vir gouda:
In Nederland woud stukkies gouda dikwels met skeppies mosterd geëet. Ouer soorte kry soms suiker of appelstroop op. Baie ou soorte word geniet saam met bier of port.



</doc>
<doc id="125832" url="https://af.wikipedia.org/wiki?curid=125832" title="Mascarpone">
Mascarpone

Mascarpone is ’n Italiaanse roomkaas wat gestrem word deur die byvoeging van sekere suur middels soos suurlemoensap, asyn of sitroensuur. Dit word erken as ’n "Prodotto agroalimentare tradizionale" (tradisionele streekkosproduk).

Nadat die wrongel gevorm het, word die wei verwyder sonder dat dit gepers of verouder word. Mascarpone kan ook gemaak word deur die gebruik van room en die oorblywende wynsteensuur aan die bodem of kante van wynvate.

Mascarpone het ’n melkwit kleur en is maklik om te smeer. Dit word in verskeie Lombardiese geregte gebruik, is een van die hoofbestanddele van die Italiaanse nagereg bekend as tiramisu en word soms in die plek van botter of parmesaan gebruik om risotto te verdik. Dit word ook in Italiaanse kaaskoek gebruik.



</doc>
<doc id="125833" url="https://af.wikipedia.org/wiki?curid=125833" title="Parmesaan">
Parmesaan

Permesaan is ’n harde, korrelrige kaas wat sy oorsprong in Italië het. Dit word ook parmesaanse kaas genoem. Die naam word dikwels vir soortgelyke kase gebruik, hoewel dit onwettig is in lidlande van die Europese Ekonomiese Gebied. 

Die naam Parmigiano-Reggiano (IFA: /ˌparmiˈdʒaːno redˈdʒaːno/) is afgelei van die streke waarin die kaas tradisioneel gemaak word en mag net na kaas uit dié streke verwys. Buite die Europese Unie mag die naam "parmesaan" wettig gebruik word vir soortgelyke kase, maar nie "Parmigiano-Reggiano" nie. 

Dit is al die "koning van kase" genoem.

Parmesaan word gewoonlik oor pastageregte gerasper, by soppe en risotto ingeroer en op sy eie geëet. Dit word ook oor slaai gerasper, of skaafsels van die kaas word gebruik.

Stukkies van die hardste dele van die kors word soms in sop geprut. Dit kan ook gerooster en as ’n versnapering geëet word.

Parmesaan bevat baie aroma-aktiewe verbindings. Bottersuur en 3-metielbutaansuur word soms saam gebruik om die oorheersende aromas na te boots.

Parmesaan bevat ook baie glutamiensuur, tot 1,2 g per 100 g kaas. Dit maak dit naas Roquefort die natuurlik vervaardigde kossoort met die hoogste inhoud glutamiensuur. Die hoë konsentrasie daarvan verduidelik die sterk umami-smaak van parmesaan.



</doc>
<doc id="125835" url="https://af.wikipedia.org/wiki?curid=125835" title="Halloumi">
Halloumi

Halloumi (IFA: /ħalˈluːmi/; Grieks: χαλλούμι; Arabies: حلوم "ḥallūm") is ’n halfsagte, onverouderde, gepekelde kaas van Siprus wat van ’n mengsel van bok- en skaapmelk, en soms koeimelk, gemaak word. Dit het ’n hoë smeltpunt en kan dus maklik gebraai of gerooster word. 

Halloumi word met stremsel verhard en is ongewoon in die sin dat geen suur of suurvervaardigende bakterie gebruik word in die bereiding daarvan nie. Die kaas is veral gewild in Siprus, die Levant, Griekeland, Turkye en Brittanje.

Die naam "halloumi" is afgelei van die Egipties-Arabiese woord, wat weer kom van die Koptiese "halom" of "alom" ("kaas"), wat verwys na ’n kaas wat in die Middeleeue in Egipte geëet is. In moderne Egipte is "hâlûmi" soortgelyk aan die Sipriotiese "halloumi"; dit word óf vars óf gepekel en gekruie geëet.
Halloumi het in die tyd van die Middeleeuse Bisantium (395-1191) in Siprus ontstaan en is daarna regdeur die Midde-Ooste geëet.

Die kaas is wit en het ’n kenmerkende laagtekstuur, soortgelyk aan mozzarella. Dit het ’n sout smaak. Dit word in sy natuurlike vloeistof met soutwater gebêre en kan tot ’n jaar hou as dit benede gestoor word. Dit word met mentblare verkoop omdat dit dan varser en geuriger bly.

Halloumi word gereeld geëet in baie dele van die Levant soos Libanon, Turkye, Sirië, Palestina, Jordanië, Israel, Egipte en Irak. Dit is gewild vir ontbyt saam met geregte soos hummus, falafel en khubz. In Israel word dit soms in olyfolie gebraai en vir ontbyt voorgesit saam met meze. Dit word ook saam met vis geëet.



</doc>
<doc id="125841" url="https://af.wikipedia.org/wiki?curid=125841" title="Gloucesterkaas">
Gloucesterkaas

Gloucester is ’n tradisionele, halfharde kaas wat sedert die 16de eeu in Gloucestershire, Engeland, gemaak is, op ’n tyd slegs van die melk van die eens byna uitgestorwe Gloucesterbees.

Daar is twee soorte gloucesterkaas: enkel en dubbel. Albei soorte het ’n natuurlike buitelaag en ’n halfharde tekstuur. Die enkelkaas is egter krummelriger, ligter van tekstuur en het ’n laer vetinhoud. Die dubbelkaas word vir langer verouder en het ’n sterker, gekruider smaak. Dit is ook effens harder. Albei word in ronde vorms vervaardig, maar dubbelgloucester is groter. Tradisioneel was die dubbelkaas duurder en is dit uitgevoer, terwyl die enkelkaas gewoonlik in Gloucestershire self geëet is.

Dubbelgloucester word dikwels met ander bestanddele gemeng. Een variëteit word gemaak deur dit met gras- en sprietuie te meng; dit word bemark as cotswoldkaas, hoewel dit nie ’n tradisioneel Engelse kaasnaam is nie. Dié kaas het na bewering dieselfde kleur as Cotswoldsteen, ’n Jurassiese kalksteen.

Die rede hoekom die twee soorte kaas "enkel" en "dubbel" genoem word, is nie seker nie. Die hoofteorieë is: 



</doc>
<doc id="125842" url="https://af.wikipedia.org/wiki?curid=125842" title="Gorgonzola">
Gorgonzola

Gorgonzola is ’n Italiaanse bloukaas wat van onafgeroomde koeimelk gemaak word. Dit kan botteragtig maar ferm wees, asook krummelrig en taamlik sout, met ’n skerperige smaak vanweë die blou are.

Die kaas word vandag hoofsaaklik in die Noord-Italiaanse streke Piëmont en Lombardye vervaardig. Volroommelk word gebruik en bakterieë en spore van die swam "Penicillium glaucum" word bygevoeg. Soms word "Penicillium roqueforti", wat in die maak van Roquefort gebruik word, ook bygevoeg. Die wei word dan verwyder en die wrongel teen lae temperature verouder.

Tydens die verouderingsproses word metaalpenne vinnig ingesteek en verwyder; dit skep lugkanale, wat toelaat dat die skimmel groei en die kaas sy kenmerkende blou are gee. 

Gorgonzola word gewoonlik tussen drie en vier maande verouder. Die lengte van die verouderingsproses bepaal hoe hard dit word; dit word harder hoe ryper dit word. Daar is twee soorte gorgonzola, wat afhang van hul ouderdom: gorgonzola dolce (ook soet gorgonzola genoem) en gorgonzola piccante.

Volgens Italiaanse wetgewing kan net kase wat in sekere provinsies gemaak word, die naam gorgonzola hê.

Gorgonzola kan op baie maniere geëet word. Dit kan in die laaste stadiums van die bereiding in ’n risotto gesmelt word, of saam met polenta voorgesit word. 

Pasta met gorgonzola word oral in Italië geniet; dit gaan gewoonlik saam met kort pastasoorte soos penne. Dit word ook op ’n pizza geniet, veral vierkaaspizza, en soms in slaaie.



</doc>
<doc id="125843" url="https://af.wikipedia.org/wiki?curid=125843" title="2017 Verenigde State Grand Prix">
2017 Verenigde State Grand Prix

Die 2017 Formule Een Verenigde State Grand Prix het op 22 Oktober 2017 op die Circuit of the Americas in Austin, Texas plaasgevind. Dit was die sewentiende wedren van die kampioenskapseisoen gewees.

Toetsbestuurders tydens vrye oefening 1: Sean Gelael (Toro Rosso) Charles Leclerc (Sauber-Ferrari)

Lewis Hamilton behaal vir Mercedes sy elfde voorste wegspringplek van die seisoen. Sebastian Vettel kwalifiseer vir Ferrari in die tweede plek, terwyl Valtteri Bottas die derde beste tyd behaal. Red Bull-renjaer Daniel Ricciardo het vierde gekwalifiseer met dieselfde tyd as die tweede Ferrari van Kimi Räikkönen, maar kry die vierde plek omdat hy sy tyd eerste aangeteken het. Max Verstappen van Red Bull plaas die sesde vinnigste tyd neer, voor die Force India van Esteban Ocon. Carlos Sainz jr. is agtste met sy eerste kwalifisering vir sy Renault F1-span. Die top-10 word afgesluit deur McLaren-renjaer Fernando Alonso en Force India-renjaer Sergio Pérez.

McLaren-renjaer Stoffel Vandoorne, Max Verstappen, Renault-renjaer Nico Hülkenberg en Toro Rosso-renjaer Brendon Hartley kry elk na afloop van die kwalifisering 'n straf van onderskeidelik vyf, vyftien, twintig en vyf-en-twintig plekke op die rooster, omdat hulle verskeie dele van hul enjins moes ruil. Haas-renjaer Kevin Magnussen ontvang drie plekke straf omdat hy Sergio Pérez opgehou het, wat op daardie oomblik met 'n kwalifiseringsrondte besig was. Lance Stroll is ook hiervoor gestraf; die jong Williams-renjaer het per ongeluk in Romain Grosjean se pad beland.


</doc>
<doc id="125844" url="https://af.wikipedia.org/wiki?curid=125844" title="2017 Meksikaanse Grand Prix">
2017 Meksikaanse Grand Prix

Die 2017 Formule Een Meksikaanse Grand Prix is op 29 Oktober 2017 op die Autódromo Hermanos Rodríguez in Meksikostad, Meksiko beslis. Dit was die agtiende wedren van die kampioenskapseisoen en die derde keer sedert 1992 wat dit in Meksiko plaasgevind het.

Pirelli het die volgende bande aan alle spanne beskikbaar gestel in Meksiko.

Sebastian Vettel het Ferrari se vierde voorwegsprong van die seisoen behaal deur die Red Bull-bestuurder Max Verstappen in die laaste minuut te klop. Lewis Hamilton het die derde plek vir Mercedes behaal, met sy spanmaat Valtteri Bottas vierde. Ferrari se Kimi Räikkönen het vyfde gekwalifiseer terwyl die Force India-bestuurder Esteban Ocon daarin geslaag het om voor Daniel Ricciardo se Red Bull in die sesde plek te kwalifiseer. Die top 10 word afgesluit deur die Renault-bestuurders Nico Hülkenberg en Carlos Sainz jr. en die ander Force India van Sergio Pérez. 

Toro Rosso-bestuurder, Pierre Gasly en McLaren-bestuurders Fernando Alonso en Stoffel Vandoorne, het onderskeidelik vyf, twintig en vyf-en-dertig wegspringplekke as straf ontvang. Hulle moes almal dele van hul enjins laat vervang.
Later is Daniel Ricciardo van die Red Bull-span en die ander Toro Rosso-bestuurder, Brendon Hartley, ook vir dieselfde oortreding gestraf.


</doc>
<doc id="125845" url="https://af.wikipedia.org/wiki?curid=125845" title="2017 Brasiliaanse Grand Prix">
2017 Brasiliaanse Grand Prix

Die 2017 Formule Een Brasiliaanse Grand Prix is op 12 November 2017 op die Autódromo José Carlos Pace in São Paulo, Brasilië beslis. Dit was die negentiende wedren van die kampioenskapseisoen gewees.

Pirelli het die volgende bande aan alle spanne beskikbaar gestel in Brasilië

Mercedesrenjaer Valtteri Bottas behaal sy derde voorste wegspringposisie van die seisoen. Die Ferrarijaers Sebastian Vettel en Kimi Räikkönen kwalifiseer tweede en derde, met die Red Bull-duo Max Verstappen en Daniel Ricciardo in die vierde en vyfde plek. Force India-renjaer Sergio Peres behaal sesde plek, voor McLarenjaer Fernando Alonso. Lewis Hamilton het in die eerste deel van die kwalifisering gebots en begin sodoende vanuit die laaste plek.

Na afloop van kwalifisering ontvang Daniel Ricciardo en die Toro Rosso-bestuurders Brendon Hartley en Pierre Gasly respektiewelik tien, tien en vyf-en-twintig roosterplekke straf omdat hulle almal verskeie dele van hul motors moes ruil. Williamsjaer Lance Stroll kry 'n straf van vyf roosterplekke omdat hy sy ratkas geruil het.


</doc>
<doc id="125846" url="https://af.wikipedia.org/wiki?curid=125846" title="Red Leicester">
Red Leicester

Red Leicester is ’n Engelse kaas wat nes cheddar gemaak word, maar dit is krummelriger. Dit word op drie tot 12 maande verkoop. Die buitelaag is rooi-oranje met ’n poeierige skimmel op. Sedert die 18de eeu word dit tydens die vervaardiging oranje gekleur met anatto-ekstrak, ’n kleursel uit die saad van die orleaanboom. 

Dit is ’n koeimelkkaas, wat sy oorsprong in Leicestershire, Engeland, gehad het. Die naam kom van die stad Leicester. Tradisionele wiele kaas is redelik ferm en droog, met ’n tekstuur wat gebraai kan word en ’n effens soet, verouderde smaak wat sterker word hoe ryper die kaas is. Blokke kaas is vogtiger en het ’n effens soet nasmaak en ’n romerige tekstuur. Die kaas het ’n effens neuterige smaak. 

Hoewel Red Leicester jonk of beleë kan wees, enigiets tussen vier en nege maande oud, is die jong kase se smaak baie matig. Hulle het tot ses maande nodig om ’n skerper smaak te ontwikkel. 

Die kaas is oorspronklik op plase in Leicestershire gemaak van melk wat oorgebly het nadat al die nodige stilton gemaak is. Dit is oorspronklik met wortel- of beetsap gekleur.

Dit is ook Leicestershirekaas genoem, maar het later Red Leicester geword om dit te onderskei van "White Leicester", wat in oorlogstye gemaak is maar in die 1940's as minderwaardig beskou is; kleurstowwe is in dié tyd verbied.



</doc>
<doc id="125847" url="https://af.wikipedia.org/wiki?curid=125847" title="Stilton">
Stilton

Stilton is ’n Engelse kaas waarvan daar twee soorte is: blou, wat bekend is vir sy sterk smaak en reuk, en die minder bekende wit. Albei word in Europa beskerm; net kase wat in Derbyshire, Leicestershire en Nottinghamshire volgens streng regulasies gemaak word, mag die naam "stilton" kry. Die kaas wat deesdae gemaak word op die dorp Stilton (wat nou in Cambridgeshire val en van waar die naam kom) kan dus nie as stiltonkaas verkoop word nie.

Blou stilton se kenmerkende blou are word verkry deur die kors van die kaas met staalnaalde te deurboor; dit laat lug in die kaas instroom. Die vervaardiging en verouderingsproses duur sowat 9 tot 12 weke. Plaaslike, gepasteuriseerde melk word gebruik.

Net ses melkerye kan stilton maak: drie in Leicestershire, twee in Nottinghamshire en een in Derbyshire. Hulle word onderwerp aan gereelde oudits deur ’n onafhanklike agentskap.

Blou stilton word dikwels saam met seldery of pere geëet. Dit word ook gebruik om groentesop mee te geur, veral romerige seldery- of broccolisop. Dit word ook saam met kraakbeskuitjies of brood geniet, ’n kaassous kan daarvan gemaak word om oor ’n steak te eet of dit kan in ’n slaai gekrummel word. Port of sjerrie gaan goed saam daarmee. 

Die buitelaag van die kaas vorm natuurlik tydens die verouderingsproses en is ten volle eetbaar, anders as die buitelaag van kase soos edam.



</doc>
<doc id="125862" url="https://af.wikipedia.org/wiki?curid=125862" title="Bensaldehied">
Bensaldehied

Bensaldehied (CHCHO), is 'n organiese verbinding wat bestaan uit 'n benseenring met 'n formielsubstituent. Dit is die eenvoudigste aromatiese aldehied, en het baie industriële toepassings.

Dit is 'n kleurlose vloeistof met 'n kenmerkende reuk van amandels. Bensaldehied is die primêre komponent van bitter amandelolie, en kan uit 'n verskeidenheid natuurlike bronne geëkstraheer word. Sintetiese bensaldehied is die geur in nagemaakte amandelekstrak, wat algemeen in gebakte produkte gebruik word.

Bensaldehied is in 1803 deur die Franse apteker Martrès vir die eerste keer uit bitter amandels geëkstraheer. In 1832 het die Duitse chemici Friedrich Wöhler en Justus von Liebig bensaldehied vir die eerste keer gesintetiseer.

Teen 1999 is 7000 ton sintetiese, en 100 ton natuurlike bensaldehied jaarliks geproduseer. Vloeistoffase chlorinering en oksidasie van tolueen is die belangrikste sintetiese roetes. Talle ander metodes is ook al ontwikkel, soos byvoorbeeld die gedeeltelike oksidasie van bensielalkohol, alkaliese hidrolise van bensalchloried, en karbonilering van benseen.

'n Beduidende hoeveelheid van natuurlike bensaldehied word verkry deur die retro-aldol reaksie uit te voer op kaneelaldehied afkomstig van cassia-olie: die kaneelaldehied word in 'n waterige/alkoholiese oplossing tussen 90 °C en 150 °C met 'n basis (mees algemeen natriumkarbonaat of koeksoda) vir 5 tot 80 uur onder reflux verhit, en die gevormde bensaldehied word vervolgens deur distillasie gesuiwer. Hierdie reaksie lewer ook asetaldehied. Die natuurlike status van bensaldehied wat op hierdie manier verkry word, is omstrede.

Setel-spesifieke KMR-spektroskopie, wat H/H isotoopverhoudings kan bepaal, word gebruik om te onderskei tussen natuurlike en sintetiese bensaldehied.

Bensaldehied en soortgelyke chemikalieë kom natuurlik in baie voedselsoorte voor. Die meeste van die bensaldehied wat mense eet is van natuurlike plantaardige voedsel soos amandels afkomstig.

Die pitte van amandels, appelkose, appels en kersies bevat beduidende hoeveelhede van amygdalin. Hierdie glikosiedverbinding word deur ensieme in bensaldehied, blousuur en twee molekules van glukose afgebreek. 
Bensaldehied dra by tot die geur van oestersampioene ("Pleurotus ostreatus").

Bensaldehied kan deur oksidasie in bensoësuur omgeskakel word, 'n reuklose verbinding wat 'n algemene onsuiwerheid in laboratoriummonsters is. Bensielalkohol kan deur hidrogenasie uit bensaldehied gevorm word. Reaksie van bensaldehied met watervrye natriumasetaat en asynsuuranhidried lewer kaneelsuur, terwyl alkoholiese kaliumsianied gebruik kan word om die kondensasie van bensaldehied na bensoïen te kataliseer. Bensaldehied ondergaan disproporsionering onder inwerking van gekonsentreerde alkali in die Cannizzaro reaksie: een molekuul van die aldehied word tot die ooreenstemmende alkohol gereduseer, terwyl 'n ander molekule geoksideer word tot bensoaat.

Bensaldehied word algemeen gebruik om amandelgeur aan kos en gegeurde produkte te verleen. Dit word soms ook in skoonheidsprodukte gebruik.

In industriële toepassings word bensaldehied hoofsaaklik as 'n voorloper tot ander organiese verbindings gebruik, vanaf farmaseutiese produkte tot plastiekbymiddels. Die anilienkleurstof malachietgroen word byvoorbeeld vanaf bensaldehied en dimetielanilien geproduseer. Bensaldehied is ook 'n voorloper tot sekere akridienkleurstowwe. Via aldolkondensasies, word bensaldehied in afgeleides van kaneelaldehied en stireen omgeskakel. Die sintese van mandelsuur begin met bensaldehied:
Blousuur word eers by bensaldehied gevoeg, en die nitriel wat so geproduseer word, word vervolgens gehidroliseer om mandelsuur te vorm. Die skema hierbo toon slegs een van die twee gevormde enantiomere.

Bensaldehied word as 'n afweerder vir heuningbye gebruik. 'n Klein hoeveelheid bensaldehiedoplossing word op 'n rookblad naby die heuningkoeke aangebring. Die bye beweeg dan weg om die dampe te vermy. Die byeboer kan dan die heuningrame van die byekorf verwyder met minder risiko vir beide bye en byeboer.

In voedsel, skoonheidsmiddels, farmaseutiese produkte, en seep, word bensaldehied oor die algemeen beskou as veilig, en het derhalwe die status ""Generally Recognized As Safe"" (GRAS) vanf die Amerikaanse Food and Drug Aministration (FDA). Hierdie status is bevestig na 'n hersiening in 2005. Dit word ook in die Europese Unie as 'n geurmiddel aanvaar. Toksikologiese studies dui daarop dat dit, in die konsentrasies wat in voedsel en skoonheidsmiddels gebruik word, veilig is en nie kankerwekkend is nie, en mag selfs karsinostatiese (anti-kanker) eienskappe hê.

In hoë konsentrasies soos by industriële toepassings, kan bensaldehied egter gevaarlik wees. Vir 'n 70 kg mens, word die dodelike dosis geskat op 50 mL. 'n Aanvaarbare daaglikse inname van 15 mg/dag is deur die Verenigde State se Environmental Protection Agency vasgelê. Bensaldehied akkumuleer nie in menslike weefsel nie: dit word gemetaboliseer en dan in die urine uitgeskei.


</doc>
<doc id="125863" url="https://af.wikipedia.org/wiki?curid=125863" title="Sloane Stephens">
Sloane Stephens

Sloane Stephens (gebore 20 Maart 1993) is 'n Amerikaanse tennisspeler. Sy het ses WTA-enkeltitels gewen en haar eerste groot oorwinning tydens die Amerikaanse Ope van 2017 behaal. Met hierdie oorwinning het sy die laagste gekeurde speler geword (83) om die vroue-enkelspelstitel in te palm, asook die eerste Amerikaanse vrou naas die Williams-susters om die toernooi sedert Jennifer Capriati in 2002 te kan wen.

Stephens het ook die halfeindrondte van die Australiese Ope in 2013 behaal, waar sy Serena Williams in die kwarteindrondte verslaan het. Sy het haar eerste enkelspeltitel by die Citi Open in 2015 gewen. Haar hoogste posisie op die wêreldranglys is nommer 3.

Die tabel toon Stephens se prestasie tydens elk van die Grand Slam-toernooie in enkelspel vir vroue waaraan sy deelgeneem het:



</doc>
<doc id="125869" url="https://af.wikipedia.org/wiki?curid=125869" title="Maasdamkaas">
Maasdamkaas

Maasdam is ’n Nederlandse kaas in die Switserse styl. Dit word van koeimelk gemaak en minstens vier weke verouder. Dit word vinniger ryp as ander Nederlandse kase.

Maasdam het gate in vanweë die verouderingsproses en ’n gladde, geel skil. Soms kry dit ’n buitelaag van was soos gouda. Die kaas is geskep om mee te ding met die gewilde Switserse emmentaler wat die prys en die duur van vervaardiging betref. Die resultaat was ’n soet en neuterige kaas, wat sagter as emmentaler is vanweë die hoë voginhoud. Dit is onder meer ideaal vir ontbyt.

Die styl is in 1984 deur die Baars-maatskappy bekendgestel, maar word nou ook deur ander Nederlandse maatskappye vervaardig onder die naam maasdammer. Dit is genoem na die dorp Maasdam in Suid-Holland.



</doc>
<doc id="125870" url="https://af.wikipedia.org/wiki?curid=125870" title="Pecorino">
Pecorino

Pecorino is ’n groep harde Italiaanse kase wat van ooimelk gemaak word. Die naam kom van die Italiaanse woord "pecora", "skaap". Dit is lekker saam met enige wyn.

Van die ses hoofvariëteite, wat almal deur wetgewing van die Europese Unie beskerm word, is pecorino romano moontlik die bekendste buite Italië. Die meeste kase word op die eiland Sardinië vervaardig, hoewel dit ook in Lazio en die Toskaanse provinsies Grosseto en Siena (hier veral in Pienza) gemaak mag word. Antieke Romeinse skrywers het reeds oor die kaas en die vervaardigingstegniek geskryf.

Die vyf ander beskermde beleë kase is pecorino sardo, pecorino toscano (wat Plinius die ouere reeds in sy "Natuurgeskiedenis" genoem het), pecorino siciliano, pecorino di filiano en pecorino crotonese.

Al die kase word in ’n verskeidenheid style gemaak wat afhang van hoe lank hulle verouder het. Die meer beleë kase word "stagionato" genoem en is harder, maar steeds krummelrig; hulle het botterige en neuterige smake. Die twee ander soorte, "semi-stagionato" en "fresco", het ’n sagter tekstuur en matiger smaak.



</doc>
<doc id="125874" url="https://af.wikipedia.org/wiki?curid=125874" title="Houtbosloop">
Houtbosloop

Die Houtbosloop is 'n takrivier van die Krokodilrivier in Mpumalanga in Suid-Afrika.
Dit vloei net suid van die Sudwalagrotte verby, voordat dit teenaan die N4-snelweg by Montrose by die Krokodilrivier aansluit.



</doc>
<doc id="125878" url="https://af.wikipedia.org/wiki?curid=125878" title="GaMoloi">
GaMoloi

GaMoloi is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125879" url="https://af.wikipedia.org/wiki?curid=125879" title="Ga-Machacha">
Ga-Machacha

Ga-Machacha is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125880" url="https://af.wikipedia.org/wiki?curid=125880" title="GaMampane">
GaMampane

GaMampane is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125881" url="https://af.wikipedia.org/wiki?curid=125881" title="GaMaroshi">
GaMaroshi

GaMaroshi is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125883" url="https://af.wikipedia.org/wiki?curid=125883" title="Ga Masemola">
Ga Masemola

Ga Masemola is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125885" url="https://af.wikipedia.org/wiki?curid=125885" title="GaMashabela">
GaMashabela

GaMashabela is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125886" url="https://af.wikipedia.org/wiki?curid=125886" title="GaMohlala">
GaMohlala

GaMohlala is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125887" url="https://af.wikipedia.org/wiki?curid=125887" title="GaMolopane">
GaMolopane

GaMolopane is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125888" url="https://af.wikipedia.org/wiki?curid=125888" title="GaMoretsela">
GaMoretsela

GaMoretsela is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125889" url="https://af.wikipedia.org/wiki?curid=125889" title="Ga-Mosehla">
Ga-Mosehla

Ga-Mosehla is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125890" url="https://af.wikipedia.org/wiki?curid=125890" title="GaSeopela">
GaSeopela

GaSeopela is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125891" url="https://af.wikipedia.org/wiki?curid=125891" title="Ga-Tisana">
Ga-Tisana

Ga-Tisana is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125892" url="https://af.wikipedia.org/wiki?curid=125892" title="Hlalanikahle">
Hlalanikahle

Hlalanikahle is 'n landelike nedersetting in die Makhuduthamaga Plaaslike Munisipaliteit, Sekhukhune in die Limpopoprovinsie van Suid-Afrika.


</doc>
<doc id="125895" url="https://af.wikipedia.org/wiki?curid=125895" title="Justus von Liebig">
Justus von Liebig

Justus Liebig, sedert 1845 Freiherr von Liebig (* 12 Mei 1803 in Darmstadt; † 18 April 1873 in München) was 'n Duitse chemikus en professor in Gießen en München. Hy was 'n pionier op die gebied van toegepaste chemie en word as die uitvinder en eerste gebruiker van kunsmis beskou. Van sy ander ontdekkings sluit in babakos, bakpoeier, vleis-ekstrak en veler ander.

Justus Liebig is gebore as die seun van 'n apteker en verfhandelaar in Darmstadt. Hy het vroeg begin eksperimenteer met die materiaal wat hy in die werkswinkel van sy vader gevind het, en sodoende 'n sterk belangstelling in chemie ontwikkel. Die chemiese demonstrasies wat op jaarmarkte vertoon is, het ook sy belangstelling geprikkel, veral die produksie van gooiklappers, waarin hy vir die eerste keer kwikfulminaat teëgekom het.

Hy het op die Ludwig-Georgs-gimnasium in Darmstadt skoolgegaan, maar het in die Sekunda (graad 10) opgehou. Een van sy onderwysers het sy intellektuele vermoëns beskryf met die woorde: ""Jy is 'n skaapkop! Jy het nie eers die verstand om 'n apteekleerling te word nie."" Liebig het inderdaad sy aptekervakleerlingskap by Gottfried Pirsch (1792–1870) in Heppenheim vroeg beëindig omdat sy privaat eksperimente met silwerfulminaat 'n dakbrand in die apteek veroorsaak het.

Hy het teruggekeer na Darmstadt om sy vader in die werkswinkel te help. Intussen het hy dikwels die groothertogsbiblioteek besoek om vir homself chemie uit boeke te leer en het hy ook sy privaateksperimente voortgesit.

Deur die bemiddeling van sy vader het Justus in die herfs van 1819 sy studies in chemie in Bonn by Karl Wilhelm Gottlob Kastner begin, wie Justus reeds in sy vader se besigheid leer ken het. Kastner het sy talent vinnig erken en hom as 'n assistent in sy laboratorium laat werk. Toe Kastner in 1821 professor by die Universiteit van Erlangen geword het, het Liebig hom gevolg, en sy doktorale proefskrif "Oor die verhouding van minerale chemie teenoor plantchemie" begin en by die Korps Rhenania, 'n studentevereniging, aangesluit. In Maart 1822 het Liebig, wat ook 'n lid van die Bonn en Erlangen Burschenschaft van 1820/22 was, aan die demonstrasies van die vryheid-gesinde studente teen die owerhede deelgeneem. Hy is gevolglik deur die polisie gesoek, en moes terug na sy ouerhuis vlug.

Sy professor, Kastner, het kort daarna vir Liebig aan die groothertog Ludwig I van Hesse aanbeveel, wat toe vir Liebig 'n tweejaar-beurs toegestaan het vir studie aan die Paryse Universiteit van die Sorbonne, wat op daardie stadium 'n toonaangewende sentrum van chemie was. Hier het hy onder andere minerale ontleed, en het by professore Joseph Louis Gay-Lussac, Louis Jacques Thénard en Louis-Nicolas Vauquelin die mees gevorderde chemie van die tydperk geleer.

Hy het vinnig opspraak gewek met sy eie werk oor kwikfulminaat, wat die natuurwetenskaplike Alexander von Humboldt, wat toe ook in Parys gewerk het, se aandag getrek het. Deur Humboldt se aanbeveling aan die groothertog van Hesse, het die 21 jarige Liebig in Mei 1824 buitengewone Professor van Chemie en Apteekkunde aan die Ludwig-Universiteit, Gießen geword. 'n Jaar later het hy 'n volle Professor geword. Sy werksomstandighede het die lae aansien van die chemiese-fakulteit weerspieël: sy salaris was laag, en hy het slegs minimale toelaes vir toestelle, chemikalieë, steenkool, ens. gekry. So moes hy baie van die dringend noodsaaklike toerusting en materiaal uit sy eie sak betaal om hoegenaamd in staat te wees om sy opleidingswerk te verrig. Ten spyte hiervan, het sy onderrigmetodes groot belangstelling gewek, en hy het 'n toeloop van studente gehad.

In 1826 het Liebig vir Friedrich Wöhler ontmoet. Hulle het saam navorsing gedoen, en vriende geword. In dieselfde jaar het hy met Henriette Moldenhauer getrou.
Om sy finansiële probleme te verlig, het hy benewens sy universiteitswerk van 1827 tot 1833 'n privaat Instituut vir apteekkunde en tegniese werk bedryf, waar hy saam met professore Hermann Umpfenbach, Friedrich Christian Gregor Wernekink en Georg Gottlieb Schmidt, apteek-assistente en toekomstige leiers in tegniese velde opgelei het. Hy het hiermee die grondslag gelê vir die tydskrif wat hy in 1832 gestig het: "Annalen der Pharmacie", later algemeen bekend as "Liebig's Annalen", wat hoog aangeskryf is deur die Britse "Chemical Society".

Sy onderrigmetodes, ontdekkings en geskrifte het hom vinnig in die hele Europa beroemd gemaak, met die gevolg dat, naas baie Duitse studente, baie buitelanders, insluitend 84 Britte en 18 Amerikaners, na Giessen gekom het om Liebig se lesings by te woon. August Wilhelm von Hofmann het tussen 1836 en 1845 onder Liebig gestudeer, sy doktorsgraad verwerf en, terwyl hy as sy assistent gewerk het (sy habilitasie). Die dokter en chemikus Johann Joseph Scherer het ook onder Liebig gestudeer. In 1843 is Liebig tot die Amerikaanse Akademie van Kuns en Wetenskappe verkies.

Liebig het professorate by die universiteit van Tallinn 1827, Göttingen, 1835, Sint Petersburg, 1839, Wene, 1841, Londen, in 1845, en Heidelberg in 1851 afgekeur, maar het elke keer die kans gebruik om deur onderhandelinge met die verantwoordelike ministerie, sy finansiële en professionele situasie te verbeter.

In 1845 is hy op versoek van groothertog Ludwig II van Hesse vir sy verdienste die titel Freiherr verleen.

Uiteindelik het die Ludwig-Maximilians Universiteit van München deur bemiddeling van Professor Max von Pettenkofer vir Liebig as professor probeer werf. Koning Maximilian II van Beiere het tydens 'n privaat oudiënsie vir Liebig aangebied dat hy vir hom 'n nuwe chemiese instituut met 'n naasliggende woonhuis sou bou, en het vir hom wydgaande vryheid in onderrig en navorsing belowe. Liebig het die aanbod aanvaar, en het vanaf 1852 in München onderrig gegee. Sy opvolger in Giessen was sy student Heinrich Will.

Rondom 1860 het die foto-chemikus en latere uitvinder Johann Baptist Obernetter Liebig se assistent geword.

In München is Liebig deur menige wetenskaplike verenigings in Duitsland en in die buiteland as 'n korrespondensie- of erelid vernoem en het hy talle toekennings en ordes van regeerders van regoor die wêreld ontvang. As uitvinder van superfosfaat-kunsmis was hy medestigter van die ""Bayerische Aktiengesellschaft für chemische und landwirtschaftlich-chemische Fabrikate"" (BAG) met hoofkwartier in München, wat tot 2012 onder die naam Süd-Chemie bestaan het en toe deel geword het van die Switserse Clariant-groep. Op 15 Desember 1859 is hy aangestel as President van die Beierse Akademie van Wetenskappe en Geesteswetenskappe. Hierdie amp het hy tot sy dood beklee. In 1870 is hy tot ereburger van München genoem. In 1859 is hy ook as lid van die Leopoldina akademie van Duitse natuurnavorsers verkies.

In 1870 het Liebig tydens sy pogings om sy wetenskaplike instrumente te verbeter, daarin geslaag om glasvoorwerpe met behulp van 'n silweroplossing met silwer te bedek.

Liebig het op 18 April 1873 in München aan longontsteking gesterf. Hy is op 21 April begrawe.

Die graf van Liebig is in die Ou Suid-begraafplaas in München. Lede van die families van Liebig en Carriere is op grond van die familieverhoudings in dieselfde graf. Die grafsteen is ontwerp deur die beeldhouer Anselm Sickinger. Op die grafsteen is 'n borsbeeld van Justus von Liebig wat deur Michael Wagmüller geskep is. Oorspronklik is die borsbeeld in marmer geskep en deur 'n glas omhulsel beskerm, maar dit is sedertdien deur 'n brons kopie vervang.

Liebig en sy vrou Henriette het vyf kinders gehad, insluitend die dokter Georg von Liebig en die landbouwetenskaplike Hermann von Liebig, en sy dogters Agnes (getroud met die filosoof Moritz Carrière) en Johanna (getroud met die chirurg Carl Thiersch).

Onder sy nageslag is ook die skilder Clara Harnack (kleindogter), die chemikus Hans von Liebig (kleinseun), die staatsraadslid Eugen von Liebig (kleinseun), genetikus Max Delbrück (agterkleinseun), die kampvegter vir vroueregte Agnes von Zahn-Harnack (agterkleindogter), die atleet Luz Long (agter-agter-kleinseun), die psigiater Berne Carrière en akteurs Mathieu, Till en Mareike Carrière.

Liebig het sy wetenskaplike aktiwiteit in Giessen met die ondersoek van Hessiese en Beierse genesingsfonteine en die gebruik daarvan vir die ontginning van sout. In die proses het hy vinnig gevind dat die voormalige analitiese metodes stadig en relatief onakkuraat was.
Hy het daarin geslaag om oor jarelange eksperimentering, sy analise-toestelle te vervolmaak, veral vir kwantitatiewe elementanalise, m.a.w. die bepaling van die samestelling van dier- en plantdele uit chemiese elemente met behulp van 'n apparaat wat hy in 1831 ontwikkel het met vyf glasbolle, wat oorspronklik as "potasapparaat" bekend gestaan het. Hy het ook verdere vernuwings gemaak om die proses aansienlik te vereenvoudig en te bespoedig. Hy het saam met sy kollegas en studente in die volgende jare honderde van plante en plantdele, en baie dierorgane en -produkte se samestelling bepaal en gepubliseer. Hy het sodoende die organiese chemie begin, omdat niemand voorheen soveel presiese en verifieerbare ondersoeke uitgevoer het nie.

Saam met sy vriend Friedrich Wöhler, van die Hoër kommersiële skool (Politechnikum) in Kassel (totdat hy in 1836 'n leerstoel in chemie en apteekkunde in Göttingen aanvaar het), het hy in 1832 die teorie van radikale ontwikkel, wat die verskeidenheid van stowwe kon verduidelik wat suiwer uit waterstof, suurstof en koolstof bestaan.

Ook saam met Wöhler, het hy aan die hand van die voorbeeld van silwerfulminaat aan die een kant, en silwersianaat aan die ander kant, die konsep van isomerie ontdek, naamlik die feit dat twee verskillende stowwe dieselfde samestelling kan hê, maar verskillende strukture en eienskappe.

Sy grootste belangstelling tydens sy jare in Giessen was die bevordering van die landbou, met die doel om die verwoestende hongersnote van daardie tyd te verhoed: hy het byvoorbeeld in 1816 die jaar sonder 'n somer ervaar. Sy bevindinge in hierdie gebied het hy in 1840 en 1842 in twee werke saamgevat: "Die organiese chemie in sy toepassing in landbou en fisiologie", afgekort as "Agriculturchemie", en "Dierchemie of die toepassing van organiese chemie op fisiologie en patologie". Beide van hierdie boeke het geweldige opspraak gewek, nie net onder wetenskaplikes nie, maar ook onder alle opgevoede mense van sy tyd. "Agriculturchemie", waarin hy die belang van mineraalkunsmisse vir plantgehalte en -opbrengs verklaar het, het nege uitgawes gehad, en is in 34 tale vertaal.

In sy private laboratorium het hy homself van 1846 tot 1849 onder andere aan die ontwikkeling van 'n water-oplosbare fosfaatkunsmis gewy, saam met sy Engelse studente, Edward Frankland en James Sheridan Muspratt. Die gevolg was die sogenaamde super-fosfaat, wat selfs vandag die mees wyd gebruikte kunsmis ter wêreld is. Hierdie kunsmis het die oeste verbeter, en daardeur die voedselproduksie in die tweede helfte van die 19de eeu enorm verhoog.

Liebig het deur sy navorsing in die Giessen Institut, deur sy baanbrekende onderrigmetodes, veral sy eksperimentele lesings, en deur sy publikasies op die gebied van chemie, apteekkunde, fisiologie en landbou wêreld-wye erkenning verkry.

In München het hy verhuis na 'n nuwe woonhuis en aangrensende chemiese instituut. Hy het in die volgende jare ook hier voorlesings vir studente aangebied, maar baie minder dikwels; hy het hierdie taak grotendeels aan sy assistente oorgelaat.

Toe die dogter van sy vriend James Sheridan Muspratt in 1852 in sy huis Cholera opgedoen het, het hy op die idee van 'n "vleis infusie" te ontwikkel, om mense met ernstige maag en derm siektes gered sou word van die dood. Uit hierdie infusie hy later "Liebig se vleis-ekstrak" ontwikkel.
Hy het ook gewerk aan die ontwikkeling van 'n silwerspieël, in plaas van kwik spieël wat op daardie stadium in algemene gebruik was, maar skadelik was vir die gesondheid. Alhoewel hy in 1858 begin het met die produksie van sy silwerspieël, moes hy dit na 'n paar jaar laat vaar, omdat die bevolking die kwikspieël verkies het. Eers toe dit in 1886 as gevolg van sy toksisiteit verbied is, het die silwerspieël weer in algemene produksie gekom.

Om te keer dat babas uit arm, swak-gevoede gesinne, waarvoor weens gesondheids- of ander redes, geen borsmelk of soogvrou beskikbaar was nie, sou verhonger, het Liebig na lang ondersoeke, 'n "sop vir suigelinge", soos hy dit genoem het, ontwikkel en in koerante aanbeveel. Dit was 'n vroeë voorloper van vandag se babakos.

Liebig het ook baie tyd en werk ingesit in die ontwikkeling van 'n chemiese mengsel waardeur brood gebak kon word sonder om op bederfbare gis aangewese te wees. Saam met sy Amerikaanse student Eben Norton Horsford het hierdie eksperimente gelei tot 'n produk wat ons is vandag as bakpoeier ken. In Amerika het Horsford hiermee groot finansiële sukses behaal. In Duitsland het bakpoeier vanaf 1892 wyd verspreid geword omdat August Oetker bakpoeier nie aan bakkers bemark het om brood te bak nie, maar aan huisvroue om koek te bak. Justus Liebig kon nie hierdie deurbraak maak nie, omdat akkurate weegskale nie in meeste huishoudings was nie. Oetker se idee om bakpoeier in afgeweegde porsies, elk genoeg vir 'n pond meel, aan te bied, het die ekonomiese sukses moontlik gemaak.

Die grootste publisiteit wat Liebig verkry het, was deur die ontwikkeling van sy vleisekstrak. Dit was die verdere ontwikkeling van die vleisinfusie wat hy in 1852 ontwikkel het, en was aanvanklik slegs in klein omvang in München se apteke beskikbaar. Eers nadat die Duitse ingenieur Georg Christian Giebert in 1862 van Liebig die lisensie vir grootskaalse produksie in Uruguay ontvang het, is "Liebig se vleis-ekstrak," in die stad van Fray Bentos, in grootmaat geproduseer en wêreldwyd verkoop. Liebigs het die vleisekstrak veral as 'n voeding vir die armer dele van die bevolking gesien. Sy relatief hoë prys en sy samestelling het dit egter nie moontlik gemaak nie. Uiteindelik het die vleisekstrak sy waarde as 'n geurmiddel vir sop en ander geregte getoon, en het sodoende die voorloper geword van geurmiddels soos dié wat onder die Maggi en Knorr handelsmerke geproduseer word. Die verpakkings het versamelbare prente bevat. Hierdie sogenaamde Liebigprentjies het vir dekades 'n groot gewildheid geniet. Van 1873 tot 1975 het oor 7000 reekse verskyn.

In die laaste jare van sy lewe het Liebig hom met die fisiologie van fermentasie besig gehou en sy chemiese verklaring het in die Franse mikrobioloog Louis Pasteur 'n verbitterde teenstander gevind. Liebig het geglo dat 'n sel-vrye fermentasie moontlik was, terwyl Pasteur geglo het dat fermentasie slegs in die teenwoordigheid van mikro-organismes plaasvind. Die navorsing het uiteindelik die twee sienings versoen: beide fermentasie met mikroorganismes, byvoorbeeld gisfermentasie van alkohol, maar ook sel-vrye fermentasie, byvoorbeeld spierfermentasie is moontlik.

Die Liebig-minimumwet is na hom genoem, alhoewel die oorspronklike konsep deur Carl Philipp Sprengel beskryf is, omdat Liebig dit in 'n uitgebreide vorm op 'n geteikende wyse versprei en bekend gemaak het. Sprengel se weergawe het die belangrike nie-materiële faktore soos hitte, lig, ens. uitgelaat, wat Liebig bygebring het. Die Liebigkoeler is nie deur Liebig uitgevind nie: dit was reeds voor sy tyd in wye gebruik, maar Liebig het dit populêr gemaak.

Liebig staan tereg bekend as een van die mees suksesvolle chemici van sy eeu sowel as die vader van die landbouchemie. Daarbenewens was sy eksperimentele en teoretiese ontdekkings toonaangewend vir die ontwikkeling van organiese chemie.

Deur middel van sy literêre aktiwiteit het hy 'n groot invloed op die ontwikkeling van sy vakgebied gehad. Hy was vanaf 1832, saam met Philipp Lorenz Geiger en Rudolph Brandes uitgewer van die leidende wetenskaplike joernaal "Annalen der Pharmacie" (later "Annalen der Chemie en Pharmacie" en "Liebigs Annale der Chemie"). Alleen of saam met sy kollegas, Poggendorff, Geiger en Wöhler het hy vanaf 1837 verskeie toonaangwende opvoedkundige en naslaanwerke gepubliseer.

In 1840 het hy sy fundamentele werk oor landbou-chemie gepubliseer. Om die kennis van chemie aan 'n wyer gehoor oor te dra, het hy vanaf 1841 van tyd tot tyd populêre wetenskaplike essays, die sogenaamde "Chemische Briefe", in die dagblad Augsburger Allgemeine Zeitung gepubliseer, wat groot aanklank by die lesers gekry het. In die tyd onmiddellik ná hulle publikasie was sy basiese stellings omstrede en is in die wetenskap sowel as die praktiese landbou as onbekwaam beskou. Slegs sowat 20 jaar na die publikasie van Agrikulturchemie het Liebig wye wetenskaplike erkenning gekry. Die praktiese toepassing van sy leerstellings het sedertdien tot 'n veelvuldige toename in oeste gelei. Die nodige voedselproduksie vir industrieël en stedelike samelewings sou sonder die landbou chemie wat deur Liebig ontwikkel is, nie moontlik wees nie. In Duitsland het die landbou-produksie byvoorbeeld tussen 1873 en 1913 met 90% gestyg. Hierdie toename is gedeeltelik te danke aan die meganisasie van die landbou en wetenskaplike diereteelt, maar ook grotendeels aan die gebruik van kunsmis wat van mynbou afkomstig is en industrieel vervaardig is.

Justus Liebig het met sy Lesings die eksperimentele onderrig in natuurwetenskaplike vakke ingebring. Deur sy navorsing op die gebied van analise het chemie tot 'n presiese wetenskap geword. Op die 200ste herdenking van sy geboorte is die wetenskapjaar 2003 as die "jaar van chemie" verklaar.

Die chemiese navorsing van die laat 19de en vroeë 20ste eeu is gebaseer op Liebig se ontdekkings en metodes gebaseer. Onder die eerste 60 nobelpryswenners in chemie is 42 van sy studente.

Die Naam van Liebig en sy uitvinding het wêreldwyd bekend geraak, veral weens die internasionale maatskappy wat in 1865 in Londen gestig is, "Liebig's Extract of Meat Company", met sy belangrikste produksiefasiliteit in Fray Bentos (Uruguay), asook sy produkte, kentekens en advertensies. In 1964 het die Liebig-maatskappy en die teemaatskappy "Brook Bond & Company" (gestig in 1869 in Manchester deur Arthur Brook) saamgesmelt om "Brook Bond Liebig Co." te vorm, en later deur die Unilever-groep van maatskappye oorgeneem. Die Liebig-konsentraatblokkies was in Frankryk en België tot in die 1950's onder die naam "Cubes Liebig" 'n algemene huishoudsproduk.


Reeds tydens sy leeftyd is hy deur John Laurence Smith geëerd deurdat hy 'n nuut ontdekte mineraal, Liebigiet, in 1848 na hom genoem het.

In die jare na Liebig se dood is monumente in sommige stede van Duitsland opgerig, b.v. in München, Darmstadt en Giessen. Die oorspronklike monument in Giessen, deur Fritz Schaper in 1890 geskep, is in 1945 vernietig, maar die kop kon in 1952 in die nuwe monument gebruik word.

Die voormalige Ludwigs-Universität in Giessen is na die Tweede Wêreldoorlog na die Justus-Liebig-Universiteit herdoop.

Van 1953 tot sy ontbinding na die val van die Duitse Demokratiese Republiek het die Maagdeburg skool vir chemiese ingenieurswese, Liebig se naam gedra. In die voorkant van die gebou staan steeds vandag 'n borsbeeld van Liebig wat in 1953 deur Max Roßdeutscher geskep is.

In erkenning van sy prestasies, is twee pryse onder sy naam geskep, naamlik die Justus-von-Liebig-prys vir wêreldvoeding en die Liebig-Wöhler vriendskapsprys.

Verskeie plekke is na Liebig vernoem, onder andere Mount Liebig in die Noordelike Gebied in Australië, en selfs 'n maankrater.




</doc>
<doc id="125896" url="https://af.wikipedia.org/wiki?curid=125896" title="Professor">
Professor

Professor (afgekort prof.) is 'n akademiese rang (of dan titel) by universiteite en ander tersiêre onderwys- en navorsingsinstellings. Die woord "professor" kom uit Latyn, waar dit "iemand wat professeer" beteken en na 'n kenner in die kunste of wetenskap, of 'n onderwyser van die hoogste rang verwys.


</doc>
<doc id="125897" url="https://af.wikipedia.org/wiki?curid=125897" title="Piet Cloete">
Piet Cloete

Dr. Petrus Cornelius (Piet) Cloete (14 Julie 1928 – 21 September 1991) was van 4 Februarie 1961 tot 30 Maart 1980 predikant in vier NG gemeentes en van 1 April daardie jaar tot hy sy emeritaat op 22 Junie 1988 ontvang het, predikant in sinodale diens met opdrag ampsbediening en evangelisasie in die NG Kerk in die OVS. Hy het die Vrystaatse Kerk sedert 1962 op 'n wye terrein gedien en staan onder andere bekend as die eerste predikant in die provinsie wat in 1967 met die kleingroepbespreking in wyksbyeenkomste begin het. 

Cloete het op 'n plaas by Niekerkshoop grootgeword (waar hy ook gebore en gedoop is) en moes die Hoërskool Griekwastad in st. 8 verlaat ná sy pa se dood. Deur deeltydse studie, terwyl hy werksaam was by die Suid-Afrikaanse Spoorweë en Hawens en die departement van justisie, kon hy sy matriek in 1947 behaal. Sewe jaar later het hy voltyds op Stellenbosch gaan studeer. Nadat hy sy studie aan die Kweekskool voltooi het, is hy in 1960 gelegitimeer. 

Sy eerste gemeente was Johannesburg-Oos, die sogenaamde Irenekerk, waar hy op 4 Februarie 1961 bevestig is, destyds nog in die ou kerk wat vroeg in die 1970's afgebreek is. Ná net meer ’n jaar is hy in April 1962 Vrystaat toe as predikant van die NG gemeente Vrede-Wes, en in April 1967 na Bloemfontein as leraar van die NG gemeente Hugenoot. In dié tyd het hy die grade M.A. en D.Phil. (1972) aan die Universiteit van die Vrystaat behaal. Sy D.Phil.-skripsie, met die titel, "Grondbeginsels van die normatiewe estetika", is onder leiding van prof. P de B Kock afgehandel.

Tien jaar later, in Januarie 1977, stig hy saam met die NG gemeente Noordrand af en word hul eerste predikant. Eindelik aanvaar hy op 1 April 1980 die amp as predikant in sinodale diens: ampsbediening en evangelisasie van die Vrystaatse NG Kerk. Intussen was hy ook vir 'n termyn aktuarius van die Vrystaatse Sinode.

Weens swak gesondheid moes hy op 22 Junie 1988 sy emeritaat aanvaar, maar toe die sinodale kommissie besluit om sy pos tydelik te bevries, het hy ingestem om die werk deeltyds voort te sit tot die Vrystaatse Sinode weer in September 1991 sou vergader. Midde-in swak gesondheid en voortdurende mediese behandeling het hy die werk vlot laat verloop, aldus ds. J.F. le Roux in die NG Kerk se Jaarboek 1992.

Dr. Cloete het in 1973 ’n ernstige hartaanval oorleef. Hy is op 21 September 1991 in Bloemfontein oorlede ná 'n siekte toe hy ná die Vrystaatse Sinode van 1991 griep opgedoen en later in die week ook dubbele longontsteking gekry het, waaraan hy oorlede is. Sy begrafnis was uit die NG gemeente Bloemfontein-Noord (die Klipkerk) en ds. Thinus le Roux van die NG gemeente Andrew Murray Bloemfontein het die diens gelei.

Hy is op 25 Januarie 1957 te Calvinia getroud met me. M.C.J. (Matty) Visagie (gebore 1 Mei 1931). Die egpaar het 'n dogter, Minda (gebore 5 Augustus 1970).



</doc>
<doc id="125904" url="https://af.wikipedia.org/wiki?curid=125904" title="In-N-Out Burger">
In-N-Out Burger

In-N-Out Burgers is 'n Amerikaanse ketting van kitskosrestaurante met takke meestal in die suidwestelike dele van Amerika. Dit is in 1948 in Baldwin Kalifornië gestig deur Harry Snyder en Esther Snyder. Die ketting hoofkwartier is tans in Irvine, Kalifornië en het uitgebrei buite Suid-Kalifornië na die res van Kalifornië, sowel as in Arizona, Nevada, Utah, Texas en Oregon. Die eienaar is tans Lynsi Snyder, die enigste kleinkind van Snyders.

In-N-Out se eerste afdeling is in 1948 deur die Snyders in die Los Angeles-voorstad van Baldwin Park geopen. Die restaurant was die eerste "drive-thru" restaurant in Kalifornië, waardeur bestuurders via 'n tweerigting-luidsprekers bestellings kan plaas. Dit was 'n nuwe en unieke idee.

In Januarie 2015 het In-N-Out sy 300ste restaurant, in Anaheim, Kalifornië, geopen. Teen die tyd van die opening het die maatskappy US$558 miljoen gegenereer in jaarlikse verkope en byna 18 000 mense werk verskaf in Kalifornië, Nevada, Utah, Texas en Arizona.

In-N-Out Burger het gekies om 'n private maatskappy te bly en nie openbaar te wees nie; een rede is die vooruitsig dat gehalte konsekwentheid in gevaar gestel word deur oormatige vinnige besigheidsgroei. Die maatskappy se sakepraktyke is opgemerk vir hul personeelgesentreerde optrede. Byvoorbeeld, In-N-Out is een van die min kitskoskettings in die Verenigde State om sy werknemers meer te betaal as staats- en federale mandate minimumloon riglyne - van US$11 per uur in Kalifornië, vanaf Mei 2017. Die In-N-Out restaurantketting het 'n hoogs lojale kliëntebasis ontwikkel.

Die In-N-Out-spyskaart bestaan uit drie burgervariëteite: hamburger, kaasburger en "Double-Double" (twee hamburgerpatties en twee skywe kaas). Aartappelskyfies en drankies is beskikbaar. Die burgers kom met blaarslaai, tamatie, met of sonder uie en 'n sous.

Tot 2005 het In-N-Out burger bestellings van enige grootte deur die byvoeging van patties en skywe kaas teen 'n bykomende koste gemaak. 'n Besonderse voorval met 100x100 (100 patties, 100 snye kaas) het in 2004 plaasgevind. 


</doc>
<doc id="125912" url="https://af.wikipedia.org/wiki?curid=125912" title="Klavierconcerto nr. 7 (Mozart)">
Klavierconcerto nr. 7 (Mozart)

Die Konsert vir drie klaviere en orkes in F-majeur, nr. 7, K. 242 is een van drie klavierkonserte wat Wolfgang Amadeus Mozart in 1776 op die ouderdom van 20 gekomponeer het. Die oorspronklike weergawe, wat in Februarie 1776 voltooi is, is vir drie klaviere geskryf. Hy het dit in 1780 in Salzburg egter vir twee klaviere herskryf, en dit is gewoonlik hierdie nuwer weergawe wat vandag opgevoer word.

Die konsert word "Lodron" genoem omdat dit in opdrag van grafin Antonia Lodron vir haar en haar twee dogters, Aloysia en Giuseppa, geskryf is.

Die partituur is geskryf vir drie soloklaviere, twee hobo's, twee natuurhorings, en strykinstrumente.

Die konsert bestaan uit drie bewegings:


Cuthbert Girdlestone bespreek hierdie konsert in sy "Mozart and his Piano Concertos". Hy vergelyk een van die temas uit die stadige beweging met soortgelyke temas wat in latere konserte in 'n meer ontwikkelde vorm verskyn – veral Klavierkonsert nr. 25.





</doc>
<doc id="125916" url="https://af.wikipedia.org/wiki?curid=125916" title="Georgi Michailowitsj, graaf Brasof">
Georgi Michailowitsj, graaf Brasof

Georgi Michailowitsj, graaf Brasof (Russies: Георгий Михайлович, граф Брасов; tot 21 Julie 1931) was ’n Russiese adellike en ’n afstammeling van die Huis van Romanof deur ’n morganatiese lyn. Hy het op 20-jarige leeftyd in ’n motorongeluk gesterf.

Georgi is in sy ma se woonstel in Moskou, Rusland, gebore. Sy ouers was groothertog Michail Aleksandrowitsj en sy minnares, Natalia Sergejewna Woelfert. Groothertog Michail was die jongste seun van keiser Aleksander III en keiserin Maria, en ’n broer van keiser Nikolaas II.

Toe Georgi gebore is, was sy ma nog wettig getroud met haar tweede man, die weermagoffisier Wladimir Wladimirowitsj Woelfert. Ná die skandaal wat ontstaan het uit Michail se buite-egtelike verhouding met Woelfert se vrou, is Woelfert na Moskou verplaas en Michail na Orjol. Nadat Woelfert glo omgekoop is, is die datum van sy en sy vrou se egskeiding terugdateer sodat Georgi as Natalia se buite-egtelike kind erken kon word en hy dus haar adellike status kon erf. Hy het ’n halfsuster, Natalia Sergejewna Mamontowa, uit Natalia se eerste huwelik, gehad. Op 13 November 1910 het Nikolaas II bepaal die seun sou bekend wees as Georgi Michailowitsj Brasof. Dié van het gekom van ’n landgoed van Michail, Brasowo naby Orjol.

Groothertog Michail was die tweede aanspraakmaker op die Russiese troon, ná sy broerskind tsarewitsj Aleksei. Laasgenoemde het egter aan hemofilie gely en daar is gevrees hy sou nie lank genoeg lewe om die troon te bestyg nie. Volgens Russiese wetgewing kon Michail as lid van die Huis van Romanof nie sonder Nikolaas II se toestemming trou nie. Nikolaas wou hom egter nie toelaat om met Natalia te trou nie omdat sy twee keer geskei was en nie adellik was nie. 
In 1912 het Aleksei gevaarlike bloeding ondervind ná ’n val. Michail was bang Aleksei oorleef nie, en dan sou sy kans om met Natalia te trou nog kleiner wees. Hy het dus besluit om dadelik met haar te trou: op 16 Oktober 1912. Michail het sy ma en broer uit Cannes laat weet van die troue. Die keiserlike gesin was geskok oor wat hulle as verraad beskou het, veral omdat dit gebeur het in die tyd dat Aleksei amper gesterf het. Michail en sy nuwe gesin is uit Rusland verban. Nadat hulle op verskeie plekke gebly het, het hulle in September 1913 in Engeland gaan woon.

In die noordelike herfs van 1914, aan die begin van die Eerste Wêreldoorlog, het groothertog Michail versoek om na Rusland terug te keer en weer by die weermag aan te sluit. Nikolaas II het die versoek toegestaan en die gesin het hulle in Gatsjina gevestig; Natalia mag nie in ’n keiserlike woning gewoon het nie. Michail het ’n generaal geword en die Kruis van Sint George, die hoogste militêre eerbewys, is aan hom toegeken.

Michail het aan Nikolaas geskryf en gevra om sy gesin te wettig sodat daar voorsiening vir Georgi sou wees indien Michail aan die front sterf. Ses maande later het Nikolaas Georgi wettig verklaar en hom ’n graaf gemaak. Hy en sy nageslag sou egter kragtens die reg van die troonopvolging uitgesluit wees.

Ná die Februarie-rewolusie van 1917 het Nikolaas II namens homself en sy seun geabdikeer en Michail as sy opvolger benoem. Michail het dit van die hand gewys tensy ’n verkose raad dit sou bekragtig, en het die tussentydse regering in ’n manifes erken. Hy en sy gesin is onder huisarres geplaas.

In September 1917 is die huisarres beëindig. Aan die einde van die volgende maand het die Bolsjewiste die regering oorgeneem. Nadat ’n plan om te vlug ontdek is, is Michail en sy gesin weer onder huisarres geplaas. In Maart 1918 het die Bolsjewiste Michail na Perm verban. Sy vrou, wat bekommerd was oor hul seun se veiligheid, het by die Deense ambassade in Sint Petersburg om hulp aangeklop, en die Dene het ingestem om Georgi uit die land te smokkel.

In die nag van 12-13 Junie 1918 het die veiligheidspolisie Georgi se pa buite Perm doodgeskiet. Die omstandighede van sy dood het eers ná Georgi se eie dood bekend geword. Natalia, wat steeds gedink het haar man lewe, en haar dogter is eers na Kiëf in die Duitsbeheerde Oekraïne gesmokkel en van daar na Engeland, waar Georgi by hulle aangesluit het. 

Natalia het in 1927 na Parys getrek weens finansiële probleme, maar Georgi het in Engeland agtergebly om sy skoolstudie te voltooi. Hy het daarna aan die Sorbonne studeer. In 1928 is sy ouma keiserin Maria dood en Georgi het ’n derde van haar boedel geërf. Hy het onder meer vir hom ’n sportmotor gekoop. In die somer van 1931 het hy klaargemaak met sy studie aan die Sorbonne. Hy en ’n vriend het besluit om in die suide van Frankryk vakansie te hou. Op pad van Parys na Cannes het die motor gegly en ’n boom getref. Sy vriend, wat bestuur het, is op slag dood en Georgi die volgende oggend sonder om sy bewussyn te herwin.

Hoewel hy uitgesluit was van die troonopvolging, was Georgi die laaste afstammeling in die manlike lyn van Aleksander III van Rusland.




</doc>
<doc id="125918" url="https://af.wikipedia.org/wiki?curid=125918" title="Daimler">
Daimler

Daimler AG (Duits: [ˈdaɪmlɐ aːˈɡeː], , voorheen DaimlerChrysler AG, is 'n transnasionale maatskappy in die motor-industrie. Voor die samesmelting met Chrysler het die besigheid Daimler-Benz AG geheet. Die fabrikaat sluit groot en duur motorvoertuie in, met 'n reputasie dat welgestelde, ouer mense dit graag bestuur.

In 2014 was die maatskappy se omset € 130 miljard en het hulle 2,5 miljoen voertuie vervaardig, waarvan 1,7 miljoen passasiersmotors was. In dieselfde jaar het die maatskappy 280 000 werknemers in diens gehad, waarvan ongeveer 180 000 in Europa was. In die periode 2010 tot 2014 het Daimler meer as € 10 miljard per jaar geïnvesteer, waarvan ongeveer die helfte aan navorsing en ontwikkeling, en die ander helfte aan produksiefasiliteite en oornames spandeer is.

DaimlerChrysler, die maatskappy se voorganger, is in 1998 gevorm toe Daimler-Benz met die Amerikaanse motorvervaardiger Chrysler saamgesmelt het. Hulle het onder meer Mercedes-Benz-, Chrysler- en Jeep-voertuie vervaardig. Die Chrysler-aandeel is egter weer in 2007 verkoop.







</doc>
<doc id="125925" url="https://af.wikipedia.org/wiki?curid=125925" title="Dakota">
Dakota

Dakota kan na een van die volgende verwys:




</doc>
<doc id="125928" url="https://af.wikipedia.org/wiki?curid=125928" title="Joseph Louis Gay-Lussac">
Joseph Louis Gay-Lussac

Joseph Louis Gay-Lussac (* 6 Desember 1778 in Saint-Léonard-de-Noblat; † 9 Mei 1850 in Parys) was 'n Franse chemikus en fisikus. Hy het die uniforme termiese uitsetting van ideale gasse ontdek, wat deesdae as Gay-Lussac se wet bekend staan. Saam met Alexander von Humboldt het hy bepaal dat tydens die elektrolise van water, die volumes waterstof en suurstof wat geproduseer word in die verhouding 2:1 staan, so ook die hoeveelhede van hierdie gasse wat vir die vorming van water benodig word. Hy het verder opgemerk dat wanneer verskillende gasse met mekaar reageer, die verhouding van volumes wat gebruik word altyd 'n verhouding tussen heelgetalle is. Hy het die eerste veilige metode vir die uitvoering van kwantitatiewe elementanalise vir organiese stowwe ontwikkel, en was die eerste om volumetriese titrasies uit te voer.

Joseph Gay-Lussac se vader was 'n regter, met die naam Antoine Gay. 'n Nabygeleë kleinhoewe het die naam Lussac gehad. Joseph Louis Gay-Lussac was die oudste kind van die familie van sewe in 'n klein dorpie in die Franse provinsie van Limousin. In November 1794 is hy weg na Parys. Alhoewel baie studente as gevolg van die hongersnood terug na hulle ouerhuise gestuur is, kon Joseph as gevolg van sy goeie wiskundige vaardighede nog aanbly. In September 1797 hy het eers die Politechnikum (École Centrale des Travaux publics) en later die École Nationale des Ponts et Chaussées en het daar vir Claude-Louis Berthollet leer ken. In 1802 het hy répétiteur (dosent) in chemie by die École polytechnique geword en het 'n lesing in die Akademie van Wetenskappe gehou.

In daardie tyd was daar wetenskaplike belangstelling in die rigting van die magnetnaald, asook die samestelling van die lug in die hoër lae van die atmosfeer. In 1804 het die russiese Akademie van Wetenskappe in Sint Petersburg die eerste studies met behulp van ballonvlugte gedoen. Die Institut de France het Gay-Lussac en Jean-Baptiste Biot die opdrag gegee om ook met 'n ballon metings te doen.

Op 24 Augustus 1804 het Gay-Lussac en Biot 'n vlug in 'n waterstofballon aangedurf, en 'n hoogte van 4000 meter bereik. Hulle het die geleentheid gebruik om die aarde se magnetiese veld te ondersoek. Op 16 September het hy, hierdie keer alleen, 'n tweede ballonrit gedoen. Hy het lugmonsters op verskillende hoogtes geneem, en het 'n hoogte van 21 600 Paryse voet (7017 m) bo die ballon se opstygpunt bereik. Hy het 'n temperatuurafname van 1 °C per 174 m hoogte gemeet. Hy het saam met Alexander von Humboldt die monsters ontleed, en het gevind dat die suurstofinhoud van die lug onafhanklik was van die hoogte, en kon daardeur John Dalton se aanname, dat atomies swaarder gasse deur die atmosfeer sou sink, en ligter gasse sou styg, weerlê. Dit is vandag bekend dat veranderinge in die chemiese samestelling van die atmosfeer wel effens met hoogte saamhang, maar dat dit as gevolg van ander fisiese effekte gebeur, en nie weens die digtheid van die gas nie.

Berthollet het 'n private wetenskaplike gemeenskap gestig, die Société d'Arcueil. Daar het Gay-Lussac met Laplace en Alexander von Humboldt kennis gemaak. Gay-Lussac het met Humboldt 'n navorsingsreis in Maart 1805 onderneem, na Rome en Napels (tot by Vesuvius). Hulle het die winter van 1805/1806 in Berlyn deurgebring.

In 1809 het Gay-Lussac professor van chemie, en in 1808 professor van praktiese chemie, by die École polytechnique in Parys geword, en terselfdertyd 'n Professor van fisika en chemie aan die Sorbonne. In 1809 het die Institut de France se wiskundig-fisiese klas vir hom tesame met Louis Jacques Thénard die Galvaniese Prys van 3000 Franc, wat Napoleon Bonaparte geskep het, toegeken. Gay-Lussac het Italiaans, Engels en Duits bemeester. Hy was 'n lid van verskeie amptelike komitees, b.v. die Comité consultatif des arts et des manufactures (1805), en die Conseil de perfectionnement des poudres et des salpêtres (1818).

Gay-Lussac het vanaf 1816, saam met François Arago, die "Annales de Chimie et de Physique "uitgegee. In 1818 het die Franse Académie des sciences 'n kompetisie uitgeskryf waarvan hy 'n jurielid was, met Arago aan die hoof van die jurie. Die wenner van die kompetisie was Augustin-Jean Fresnel, ten spyte van die opposisie van Siméon Denis Poisson. Fresnel het 'n werk oor liggolf-optika ingeskryf, wat onder andere die teoretiese basis vir die verklaring van Poisson-kolle daargestel het. In 1830 het Gay-Lussac 'n buitelandse lid van die Göttingen Akademie der Wissenschaften geword en is in 1832 tot die American Academy of Arts and Sciences verkies. Op 31 Mei 1842 is hy in die Pruisiese orde Pour le Merite für Wissenschaften und Künste as 'n buitelandse lid opgeneem. Sedert 1812 was hy reeds lid van die Pruisiese en, sedert 1820, die Beierse Akademie van Wetenskappe.

Hy het met die dogter van 'n arm musikant getrou.

In 'n koolwaterstofontploffing het Gay-Lussac 'n swaar handbesering opgedoen, wat hy nooit sou oorkom nie.

Op 9 Mei 1850 het Gay-Lussac in Parys omgekom. Hy is in die begraafplaas Père Lachaise begrawe.

In Parys is 'n straat en 'n hotel naby die Sorbonne na hom genoem. Sy naam is op die Eiffeltoring aangebring en 'n maankrater is ook na hom genoem.

In 1802 het hy die sogenaamde wet van Gay-Lussac geformuleer, naamlik dat gasse proporsioneel met toenemende temperatuur uitsit, solank die druk konstant bly. Die koëffisiënt van die volumetriese uitsetting wat Gay-Lussac per graad van temperatuur toename bepaal het, was 1/266 - vandag weet ons dat dit in waarheid 1/273 is.

Volgens hierdie wet, kon A. Crawford temperatuur bepaal waarby 'n ideale gas geen volume sou beslaan nie. Hierdie berekeninge het gelei tot die bepaling van die absolute nulpunt van temperatuur (-273 °C).

Die geestelike voorbereiding vir die Gay-Lussac wet het reeds bestaan in die werk van 'n paar bekende wetenskaplikes, byvoorbeeld Amontons, Lambert en Charles, wat egter nie die termiese uitsettingskoëffisient akkuraat genoeg gemeet het nie. Jacques Alexandre César Charles het wel die uniforme uitsetting van gasse (suurstof, stikstof en waterstof) in die bereik tussen 0 en 100 °C waargeneem.

Gay-Lussac het saam met Alexander von Humboldt, die volumes van waterstof en suurstof wat kombineer om water te vorm, bestudeer. Hulle het gevind dat presies twee dele waterstofgas met een deel suurstof gas, volgens volume gemeet, saamkom om water te vorm. Verder het hulle gepoog om die samestelling van lug te bepaal.

Eksperimente met ander gasse hom tot die besef gelei dat die ruimteaandele van atomiese gasse in eenvoudige verhoudings bymekaarkom om verbindings te vorm; die wet van volumekombinasies. Hierdie wet is verder ontwikkel deur Amedeo Avogadro tot Avogadro se wet.

Die wet van volumekombinasies het Gay-Lussac tot verdere gevolgtrekkings gelei. In 1815 het hy 'n metode vir die bepaling van dampdigthede ontwikkel. Kennis van die dampdigthede het bepalings van ie molêre massa van organiese en anorganiese verbindings moontlik gemaak: slegs die bepaling van die volume en die gewig van 'n gas wat uit distillasie verkry is, was nou voldoende om, deur vergelyking met waterstofgas, die molêre massa van 'n vlugtige organiese molekuul te bepaal. Hy het hierdie metode gebruik om die molêre massa van blousuur, etanol en diëtieleter te bepaal.

In 1865 is hierdie metode deur August Wilhelm von Hofmann en Victor Meyer verbeter.

In 1807 het Gay-Lussac temperatuureksperimente gedoen met twee ewe groot ruimtes wat deur 'n afsluitbare buis verbind was. Met 'n lugpomp het hy die een ruimte geëvakueer, en die gas dan toegelaat om uit die ander kamer in te vloei. Hy het 'n temperatuurtoename by die instromende gas waargeneem, en 'n temperatuurverlaging by die uitstromende gas. Hierdie eksperiment is in 1845 deur James Prescott Joule met beter metodes van meting uitgevoer, wat tot die formulering van Joule se tweede wet gelei het, en die grondslag gelê het vir die konsep van interne energie in termodinamika.

Gay-Lussac het die warmtekapasiteit van gasse by konstante druk en konstante volume bepaal. In 1822 het hy het die ideale gaskonstante, R, voorgestel, vanaf die verhouding Cp-Cv=R. Regnault was later in staat om die verhouding meer presies te bepaal, sodat R ook vandag as die Regnault konstante bekend staan.

Gay-Lussac het ook studies oor die diffusie van vloeistowwe gedoen, die bepaling van die kookpunte van pare van vloeistowwe, en die afhanklikheid van oplosbaarheid en temperatuur van soute. Gay-Lussac ook toerusting vir fisiese chemie verbeter, byvoorbeeld beter apparate vir dampdrukbepaling, 'n verbeterde barometer, en 'n suiermanometer.

Sedert 1808 het Gay-Lussac en Louis Jacques Thénard die produksie van suiwer kalium uit kaliumhidroksied deur middel van'n voltaïese stapel ondersoek. Hy het in hierdie ondersoek 'n ernstige oogbesering opgedoen, en dit het 'n jaar geduur totdat sy sig selfs halfweg herstel is.

In 1809 het Gay-Lussac en Louis Jacques Thénard die amiede van kalium en natrium ontdek en in 1810 hulle peroksiede.

Gay-Lussac het in 1811 jodium ondersoek, wat onlangs deur Bernard Courtois ontdek is, en het getoon dat die chemiese eienskappe van jodium en chloor soortgelyk is. Hy het in die proses joodsuur en kaliumjodied ontdek. Hy het in 1813 die oksidasievlakke van swaelsuur bepaal, asook van die ione van stikstof. Saam met Thénard het hy in 1808 die element boor ontdek, en byna watervrye fluoorsuur voorberei.

Gay-Lussac kon aantoon dat Antoine Lavoisier se aanname dat alle sure suurstof moet bevat, verkeerd is. Hy het gevind dat soutsuurgas geen suurstof bevat nie, en het ook blousuur en waterstofsulfied as sure geïdentifiseer. Omdat die bekende sure altyd waterstof bevat het, het Gay-Lussac die voorvoegsel "Hidro-" voorgestel.

In samewerking met Thénard het Gay-Lussac 'n apparaat vir organiese elementanalise ontwikkel, met die gebruik van kaliumchloraat as die oksideermiddel. Die volume van die verbrande gasse is in 'n kwik buis bepaal; die koolstofdioksied is dan met kaliumhidroksied gebind, en daardeur bepaal. Vanaf 1815 Gay-Lussac die kaliumchloraat met koper(I) oksied vervang. Vir die ondersoek van blousuur, wat stikstof bevat, het hy suiwer koper vir die elementanalise gebruik.

Gay-Lussac het ook die chemiese samestelling van blousuur bepaal, en terselftertyd die konsepte van "waterstofsianied" sowel as "sianied" ingebring. Hy het ook sianogeenchloried, Etanol en diëtieleter se samestelling bepaal. Hy het ook die fermentasievergelyking ondersoek.

In samewerking met Justus von Liebig het Gay-Lussac die silwerfulminaat ondersoek. In 1828 het Gay-Lussac chloor op vette en wasse laat inwerk, en het daardeur die substitusiereaksie van waterstof met chloor ontdek.

Gay-Lussac het 'n metode vir alkoholbepaling ontwikkel en 'n volumetriese prosedure vir die bepaling van silwerinhoud. Hy het ook volumetriese titrasie ingelei. Belangrike metodes wat hy ontwikkel het, sluit in Chlorimetrie (in 1824) vir die bepaling van chloor of silwer, asook die alkalimetrie (in 1828).

Om stikstofbevattende gasse tydens swaelsuurproduksie, het hy die "Gay-Lussac toring" ontwikkel.




</doc>
<doc id="125931" url="https://af.wikipedia.org/wiki?curid=125931" title="Joubertspruit">
Joubertspruit

Die Joubertspruit is 'n takrivier van die Elandsrivier in Mpumalanga in Suid-Afrika. Die samevloei is by Waterval Onder.


</doc>
<doc id="125935" url="https://af.wikipedia.org/wiki?curid=125935" title="Gluten">
Gluten

Gluten (van die Latynse woord "gluten", "gom") is ’n groep proteïene wat in die endosperm van verskeie graansoorte soos koring en rog aangetref word. Ander graansoorte waarin dit voorkom, is gars, hawer en verwante spesies, asook produkte wat daarvan gemaak word, soos mout. Gluten maak deeg elasties, help dit rys en gee aan die eindproduk sy taaierige tekstuur.

In ’n klein deel van die algemene publiek veroorsaak gluten seliaksiekte en ander soorte glutenonverdraagsaamheid. Die mate waarin hawer dit veroorsaak, hang van die kultivar af. Baie soorte hawerprodukte word ook kruisbesmet met ander glutenbevattende grane.

Die proteïene van ander graansoorte soos mielies en rys word ook soms glutens genoem, maar dit verskil van ware gluten.



</doc>
<doc id="125936" url="https://af.wikipedia.org/wiki?curid=125936" title="Colmesnil-Manneville">
Colmesnil-Manneville

Colmesnil-Manneville is 'n Franse dorp in die département Seine-Maritime (région Normandië), suidwes van Dieppe, met sowat 100 inwoners (2014).

Die dorp is geleë in die Pays de Caux. 


</doc>
<doc id="125937" url="https://af.wikipedia.org/wiki?curid=125937" title="Vitamien">
Vitamien

’n Vitamien is ’n organiese verbinding en ’n noodsaaklike voedingstof wat ’n organisme in beperkte hoeveelhede nodig het. ’n Organies-chemiese verbinding (of ’n verwante groep verbindings) word ’n vitamien genoem wanneer die organisme self nie die verbinding in genoegsame hoeveelhede kan vervaardig nie en dit deur sy dieet moet inneem. Die term "vitamien" hang af van die omstandighede van die spesifieke organisme. Askorbiensuur, ’n vorm van vitamien C, is byvoorbeeld ’n vitamien vir mense, maar nie vir die meeste ander soorte diere nie. Vitamien D is noodsaaklik vir mense wie se vel nie genoeg aan die son blootgestel word nie, want ultravioletlig help met sintese in die vel se selle. Vitamienaanvullings is belangrik vir die behandeling van sekere gesondheidsprobleme, maar daar is min bewyse van die voordele daarvan vir andersins gesonde mense.

Die term "vitamien" sluit gewoonlik nie ander essensiële voedingstowwe soos minerale, essensiële vetsure en essensiële aminosure in nie. Op die oomblik word 13 vitamiene algemeen erken. Hulle word volgens biologiese en chemiese aktiwiteit geklassifiseer en nie volgens struktuur nie. Elke vitamien verwys dus na ’n aantal verbindings wat almal ’n sekere biologiese aktiwiteit het wat met daardie vitamien verbind word. Sulke groepe chemikalieë word groepeer onder ’n beskrywing van een letter, soos vitamien A, wat die verbindings retinal, retinol en vier bekende karotenoïede insluit. 

Vitamiene het uiteenlopende biochemiese werkinge. Sommige, soos vitamin D, het hormoontipe funksies as reguleerders van minerale metabolisme, of van sel- en weefselgroei of differensiasie (soos sommige vorme van vitamien A). Ander dien as antioksidante (byvoorbeeld vitamien E en soms vitamien C). Die grootste groep vitamiene, die B-kompleks, dien as ko-ensieme; laasgenoemde help ensieme in hul werk as katalisators in metabolisme. 

Voor die middel 1930's is vitamiene slegs deur voedselinname verkry; veranderings in dieet, soos met seisoenveranderings, het die inname van vitamiene grootliks beïnvloed. Sedertdien word vitamiene vervaardig en is hulle goedkoop as aanvullers beskikbaar. Die bestudering van strukturele aktiwiteit, funksies en hul rol in die handhawing van goeie gesondheid word vitaminologie genoem.

Elke vitamien word gewoonlik ’n verskeie reaksies gebruik en moet dus verskeie funksies hê.

Vitamiene is noodsaaklik vir die normale groei en ontwikkeling van ’n meersellige organisme. Deur die genetiese bloudruk te gebruik wat hy van sy ouers geërf het, begin ’n fetus ontwikkel danksy die voedingstowwe wat dit inneem. Dit het op sekere tye bepaalde vitamiene en minerale nodig. Dié stowwe help met die chemiese reaksies wat onder meer die vel, been en spiere vervaardig. As daar ernstige tekorte in een of meer van hierdie voedingstowwe is, kan ’n kind ’n gebreksiekte ontwikkel. Selfs klein tekorte kan permanente skade veroorsaak.

Vitamiene word meestal deur voedsel ingeneem, maar ’n paar op ander maniere. Mikro-organismes in die ingewande – wat algemeen as "dermflora" bekend is – vervaardig vitamien K en biotien, terwyl een vorm van vitamien D in die vel vervaardig word met die hulp van natuurlike ultravioletstrale van die son af. 

Nadat groei en ontwikkeling voltooi is, bly vitamiene noodsaaklike voedingstowwe vir die gesonde instandhouding van selle, weefsel en organe van meersellige organismes; hulle stel ook ’n meersellige lewensvorm in staat om chemiese energie doeltreffend te gebruik wat deur kos verskaf word, en help om die proteïene, koolhidrate en vette te prosesseer wat nodig is vir selasemhaling.

Daar is min getuienis dat aanvullings vir organismes wat andersins gesond is, enige voordeel inhou wat kanker en hartvatsiektes betref. Aanvullings van vitamiene A en E het nie net geen voordele vir algemeen gesonde individue nie, maar kan mortaliteit verhoog. Die twee groot studies wat hierdie gevolgtrekking steun, het egter rokers ingesluit, terwyl dit reeds bekend was dat betakaroteen-aanvulling nadelig is vir rokers. Ander studies het bevind vitamien E-giftigheid is beperk tot ’n spesifieke vorm wanneer te veel daarvan ingeneem word.

Lande en organisasies het dikwels regulasies wat perke stel op vitamien- en mineraaldosisse as aanvullings. Die meeste vitamiene wat as dieetaanvullings verkoop word, mag nie ’n maksimum daaglikse dosis oorskry nie.

Dieetaanvullings bevat dikwels vitamiene, maar kan ook ander bestanddele soos minerale, kruie en ander plantmateriaal hê. Daar is wetenskaplike bewyse dat dieetaanvullings voordele inhou vir mense met sekere gesondheidstoestande. In sommige gevalle kan vitamienaanvullings egter ’n ongewenste uitwerking hê, veral as dit ingeneem word voor ’n operasie, saam met ander dieetaanvullings of medisyne of deur mense met sekere gesondheidstoestande. Hulle kan ook dosisse bevat wat baie hoër is of ander vorme het as dit wat deur kos ingekry word.

Die Amerikaanse departement van landbou (USDA) het uitgebreide studies gedoen oor die persentasie van verskeie voedingstowwe wat verlore gaan as dit gaargemaak word. (Dit is belangrik om te weet dat sommige vitamiene beter deur die liggaam opgeneem word as die kos gekook is.)

Die tabel hier onder toon of die waarde van verskeie soorte vitamiene verlore kan gaan weens hitte, soos wanneer kos gekook, gebraai of gestoom word. Die uitwerking van die sny van kos kan gesien word uit blootstelling aan lug en lig. Wateroplosbare vitamiene soos B en C los in die water op wanneer groente gekook word en gaan verlore wanneer die water weggegooi word.

Mense moet vitamiene priodiek, maar met verskillende tussenposes, inneem om tekorte te vermy. Die menslike liggaam stoor vitamiene op verskillende maniere; aansienlike hoeveelhede vitamiene A, D en B word hoofsaaklik in die lewer gestoor, en ’n volwassene se dieet kan baie maande lank te min vitamiene A en D en soms jare lank te min B bevat sonder dat ’n gebreksiekte ontstaan. Vitamien B (niasien en niasinamied) word nie in aansienlike hoeveelhede gestoor nie; dit kan net ’n paar weke lank hou. Die eerste tekens van skeurbuik by mense weens ’n tekort aan vitamien C het in studies grootliks gewissel: van ’n maand tot meer as ses maande – dit het afgehang van deelnemers se vorige dieetgeskiedenis wat die liggaam se stoorplekke bepaal het.

Vitamientekorte kan óf primêr óf sekondêr wees. ’n Primêre tekort kom voor wanneer ’n organisme nie genoeg van ’n vitamien deur sy kos inkry nie. ’n Sekondêre tekort kan voorkom wanneer ’n onderliggende toestand soos weens rook, te veel alkohol of medikasie, inmeng met die opname van ’n vitamien en dit voorkom of beperk. Mense met ’n dieet vol variasie sal nie sommer ’n ernstige primêre vitamientekort ondervind nie. ’n Beperkte dieet, daarteenoor, kan voortdurende vitamientekorte tot gevolg hê en dit kan lei tot dikwels pynlike of potensieel dodelike siektes.

Bekende vitamientekorte by mense behels tiamien (beriberi), niasien (pellagra), vitamien C (skeurbuik) en vitamien D (ragitis). In die grootste deel van die ontwikkelde wêreld is sulke tekorte seldsaam; dit is danksy genoeg kos en die toevoeging van vitamiene en minerale tot algemene kossoorte. Benewens hierdie klassieke siektes is daar getuienis dat daar miskien ’n verband tussen vitamientekorte en ’n verskeidenheid ander kwale is.

Sommige vitamiene het aangemelde newe-effekte waarvan die erns kan afhang van die grootte van die dosis. Die moontlikheid om te veel vitamiene uit kos te kry is klein, maar dit is moontlik met ’n oordosis vitamienaanvulling. Simptome kan insluit naarheid, vomering en diarree. Dit kan voorkom word deur ’n maksimum daaglikse dosis vas te stel, soos die VSA se Institute of Medicine of the National Academies en die Europese Unie se European Food Safety Authority doen. 

Die waarde daarvan om ’n sekere kossoort te eet om gesond te bly is besef lank voordat vitamiene geïdentifiseer is. Die antieke Egiptenare het geweet lewer kan help teen nagblindheid, ’n siekte wat nou aan ’n tekort aan vitamien A toegeskryf word. Die toename in lang seereise tydens die Renaissance het gelei tot langer tydperke waar daar geen toegang tot vars vrugte en groente was nie, en siektes weens ’n vitamientekort was algemeen onder matrose.

In 1747 het die Skotse dokter James Lind ontdek sitrusvrugte help voorkom skeurbuik, ’n taamlik dodelike siekte waar kollageen nie behoorlik gevorm word nie en dit lei tot swak wondheling, bloeding van die tandvleise, kwaai pyn en die dood. In 1753 het Lind sy "Treatise on the Scurvy" gepubliseer, waarin aanbeveel word dat suurlemoene en lemmetjies geëet word om skeurbuik te voorkom, en die Britse vloot het dié aanbeveling gevolg. Dit het tot gevolg gehad dat die spotnaam "limey" vir Britse matrose ontstaan het. 

In die vloot se Arktiese ekspedisies van die 19de eeu is Lind se ontdekking nie algemeen aanvaar nie, want daar is geglo skeurbuik kan voorkom word met goeie higiëne, gereelde oefening en om die moed van die matrose hoog te hou. Arktiese ekspedisies het dus steeds gebuk gegaan onder skeurbuik en ander gebreksiektes. In die vroeë 20ste eeu, toe Robert Falcon Scott sy twee ekspedisies na Antarktika onderneem het, was die algemene mediese teorie dat skeurbuik veroorsaak word deur "besmette" blikkieskos.

In die laat 18de en vroeë 19de eeu het studies met die ontneming van kossoorte wetenskaplikes in staat gestel om ’n paar vitamiene te isoleer en identifiseer. Lipied van visolie is gebruik om ragitis in rotte te genees, en die vetoplosbare voedingstof is "antiragitis A" genoem. Die eerste "vitamien"-bioaktiwiteit wat geïsoleer is en wat ragitis genees het, is dus aanvanklik "vitamien A" genoem; die bioaktiwiteit van hierdie samestelling word egter nou vitamien D genoem. 

In 1881 het die Russiese dokter Nikolai Loenin die uitwerking van skeurbuik aan die Universiteit van Tartu in die hedendaagse Estland bestudeer. Hy het muise ’n kunsmatige mengsel gevoer van al die geskeide bestanddele van melk wat destyds bekend was, naamlik die proteïene, vette, koolhidrate en soute. Die muise wat net die individuele bestanddele ingekry het, het gevrek en dié wat regte melk ingekry het, het normaal ontwikkel. Hy het tot die gevolgtrekking gekom "’n natuurlike kossoort soos melk moet dus, benewens hierdie hoofbestanddele, klein hoeveelhede onbekende stowwe bevat wat noodsaaklik is vir die lewe". Dit is egter deur sy adviseur, Gustav von Bunge, verwerp selfs nadat ander studente dieselfde resultate gekry het. 

In Oos-Asië, waar gepoleerde witrys die algemene stapelvoedsel van die middelklas was, was beriberi endemies weens die gebrek aan vitamien B. In 1884 het Takaki Kanehiro, ’n Brits opgeleide dokter van die Japannese vloot, besef beriberi was endemies onder die laeklas-bemanning, wat dikwels niks anders as rys geëet het nie, maar nie onder offisiere, wat kos in ’n Westerse styl geëet het, nie. Met die steun van die Japannese vloot het hy eksperimente gedoen onder die bemanning van twee oorlogskepe. Die een skip s’n is net rys gevoer en die ander skip s’n ’n dieet van vleis, vis, rog, rys en bone. Onder die groep wat net rys geëet het, was daar eindelik 161 gevalle van beriberi en 25 sterfgevalle, terwyl daar onder die ander groep net 14 gevalle van beriberi en geen sterftes was nie. Dit het Takaki en die vloot oortuig die matrose se dieet was die oorsaak van beriberi, maar hulle het verkeerdelik geglo voldoende hoeveelhede proteïene voorkom die siekte. Dat die siekte die gevolg kon wees van die een of ander dieettekort is verder deur Christiaan Eijkman ondersoek; hy het in 1897 ontdek ’n dieet van ongepoleerde rys in plaas van die gepoleerde variëteit het beriberi by hoenders help voorkom. 

Die volgende jaar het Frederick Hopkins voorgestel sekere kosse bevat "bykomende faktore " – benewens proteïene, vette, koolhidrate, ens.  – wat nodig is vir die werking van die menslike liggaam. Hopkins en Eijkman het in 1929 die Nobelprys in Fisiologie of Geneeskunde gekry vir hul ontdekkings.

In 1910 is die eerste vitamienkompleks deur die Japannese wetenskaplike Umetaro Suzuki geïsoleer; hy het ’n wateroplosbare kompleks van mikrovoedingstowwe uit ryssemels onttrek en dit "aberiensuur" (later "Orizanin") genoem. Hy het die ontdekking in ’n Japannese wetenskaptydskrif gepubliseer. Toe die artikel in Duits vertaal word, is nie in die vertaling genoem (soos in die Japannese artikel) dat dit ’n nuut ontdekte voedingstof is nie, en sy ontdekking het dus nie publisiteit gekry nie. In 1912 het die Pools gebore biochemis Casimir Funk, wat in Londen gewerk het, dieselfde kompleks onttrek en voorgestel dit word "vitamine" genoem. Dit sou later bekend word as vitamien B (niasien), hoewel hy dit beskryf het as "anti-beriberi-faktor" (wat vandag tiamien of vitamien B genoem sou word). 

Funk het die hipotese voorgestel dat ander siektes soos ragitis, pellagra, seliaksiekte en skeurbuik ook met vitamiene genees kan word. Max Nierenstein, ’n vriend van die Bristol-universiteit, het glo die naam "vitamine" voorgestel, van "vital amine" ("noodsaaklike amien").). Die naam het gou sinoniem geraak met Hopkins se "bykomende faktore", en teen die tyd dat dit bekend was dat nie alle vitamiene amiene is nie, was die woord reeds gevestig. 

In 1930 het Paul Karrer die korrekte struktuur van betakaroteen, die hoofvoorloper van vitamien A, verklaar en ander karotenoïede geïdentifiseer. Karrer en Norman Haworth het Albert Szent-Györgyi se ontdekking van askorbiensuur bevestig en aansienlike bydraes gemaak tot die chemie van flaviene, wat gelei het tot die identifikasie van laktoflavien. Vir hul navorsing oor karotenoïede, flaviene en vitamiene A en B, het albei in 1937 die Nobelprys in Chemie ontvang.

In 1931 het Albert Szent-Györgyi en sy medewerker Joseph Svirbely vermoed "heksuronsuur" is eintlik vitamien C. Hulle het ’n monster aan Charles Glen King gegee en dié het bewys dit help teen skeurbuik. Szent-Györgyi het in 1937 die Nobelprys in Fisiologie of Geneeskunde vir sy ontdekking ontvang. In 1943 het Edward Adelbert Doisy en Henrik Dam dieselfde prys gekry vir hul ontdekking van vitamien K en die chemiese struktuur daarvan.

Die rede hoekom die name van vitamiene van E tot K spring, is dat vitamiene F tot J mettertyd herklassifiseer is, as vals beskou is of hernoem is vanweë hul verwantskap met vitamien B, wat ’n vitamienkompleks geword het.

Die Duitssprekende wetenskaplike wat vitamien K geïsoleer en beskryf het (en dit so genoem het), het dit gedoen omdat die vitamien nou betrokke is by die stolling van bloed nadat iemand gewond is (van die Duitse woord "Koagulation"). Teen dié tyd was die meeste van die letters van F tot J al vir ander vitamiene gebruik en die gebruik van die letter K het dus toe sin gemaak. Die tabel regs gee ’n lys van al die chemikalieë wat voorheen as vitamiene geklassifiseer is, sowel as die vorige name van vitamiene wat deel van die B-kompleks geword het.

Ander B-vitamiene is ook herklassifiseer of nie meer as vitamiene beskou nie. B is byvoorbeeld foliensuur en vyf van die folate is in die reeks B deur B, is vorme van ander vitamiene wat reeds ontdek is, word nie deur alle mense benodig as ’n voedingstof nie (soos B), is biologies onaktief, is giftig of het onklassifiseerbare uitwerkings in mense, of hulle word net nie in die algemeen as vitamiene erken nie (soos dit wat soms B en B genoem word). 



</doc>
<doc id="125940" url="https://af.wikipedia.org/wiki?curid=125940" title="Natriumsianaat">
Natriumsianaat

Natriumsianaat (NaOCN) is 'n wit kristallyne vastestof wat 'n liggaamsgesentreerde rhombohedrale kristalstruktuur (trigonale kristalstelsel) by kamertemperatuur aanneem.

Natriumsianaat kan deur middel van die reaksie tussen ureum en natriumkarbonaat berei word, of deur die oksidasie van natriumsianied. Dit kan gedoen word deur suurstof deur gesmelte natriumsianied te borrel:
Een van die meer onlangse sintesemetodes is 'n wysiging van 'n sinteseproses vir langkettingalkohole. In plaas daarvan dat die reaksie met water geblus word, word ammoniak bygevoeg. Daardeur gaan die ammoniak oor in sianaat, en dit slaan uit die oplossing neer. Die neerslag is 95-97% suiwer met spore van waterstofkarbonaat. Nadat die neerslag met water afgespoel word, bly 'n baie suiwer natriumsianaat agter.

Natriumsianaat is 'n ideale nukleofiel, sodat dit gebruik kan word in reaksies waar stereospesifisiteit verlang word, soos by die produksie van chirale oksasolidoon.

Natriumsianaat is 'n nuttige reagens vir die vervaardiging van asimmetriese ureumderivate, wat 'n verskeidenheid van biologiese aktiwiteite het, meestal as arielisosianaat tussenverbindings.

Sulke tussenverbindings sowel as natriumsianaat word in medisyne gebruik om kankerverwekkende effekte op die liggaam om te keer, veral by mense met sekelselanemie. Dit blokkeer ook sekere reseptore vir melanien wat getoon is om met vetsug te help. In die meeste gevalle word die intermediêre wat met natriumsianied geproduseer word, egter slegs vir medisinale studies gebruik. In die geval van sekelsel-anemie en anti-kankerverwekkende navorsing was natriumsianaat self die verbinding van belang.


</doc>
<doc id="125942" url="https://af.wikipedia.org/wiki?curid=125942" title="Lawotsjkin La-5">
Lawotsjkin La-5

Die Lawotsjkin La-5 is 'n Russiese vegvliegtuig wat ontwikkel is uit die "Lawotsjkin LaGG-3" en tydens die Tweede Wêreldoorlog diens gedoen het. In 1941 is die "LaGG-3" se V12-motor vervang met 'n tweery, M-82 14-silinderstermotor en dit het gelei tot die "La-5". Daar was ook ander verbeteringe aangebring wat gelei het tot beter vermoë en togafstand.

Die "Lawotsjkin La-5FN" was ook feitlik uit hout gebou, tog was dit een van die beste Russiese vegvliegtuie van die Tweede Wêreldoorlog. Die Shvestov M-82 motor het oor 'n tweestadium superaanjaer beskik wat 'n maksimumsnelheid van 648 km/h verseker het. Die vliegtuig was beweeglik, rats en kon beter presteer as alle ander Russiese vegvliegtuie asook die meeste Duitse vliegtuie. Dit was toegerus met twee 20 mm kanonne. Die "La-5FN" was vir nog 'n dekade in gebruik na die Tweede Wêreldoorlog totdat hulle vervang was met straalvliegtuie.

Daar was verdere ontwikkeling met die "La-5FN" gedoen in 1943, die gewig is verminder, die aerodinamika verbeter en dit het gelei tot die "Lawotsjkin La-7" onderskepping vliegtuig, waarvan 5,500 gebou was.




</doc>
<doc id="125945" url="https://af.wikipedia.org/wiki?curid=125945" title="Redfoo">
Redfoo

Stefan Kendal Gordy, beter bekend onder die Redfoo-kuns naam. Hy is 'n Rapper, DJ, Amerikaanse rekord produsent, jonger seun van Barry Gordy. Hy word onthou as die helfte van LMFAO, vir die maak van liedjies soos "Party Rock Anthem" en "Sexy and I Know It". Sy eerste solo-sanger is "Let's Get Ridiculous" en "New Thang"


</doc>
<doc id="125947" url="https://af.wikipedia.org/wiki?curid=125947" title="Portstewart">
Portstewart

Portstewart is 'n nedersetting in die graafskap Londonderry, Noord-Ierland, met 'n bevolking van 8 029 volgens die sensus van 2011. Net soos sy buurdorp Portrush is Portstewart 'n gewilde strandoord en klein seehawe.

Portstewart Strand, 'n goue sandstrand wat oor 'n lengte van twee myl strek en veral by branderplankryers gewild is, word deur sy eienaar, die National Trust, bestuur.


</doc>
<doc id="125948" url="https://af.wikipedia.org/wiki?curid=125948" title="Sinclair House, Belfast">
Sinclair House, Belfast

Sinclair House, ook bekend as Sinclair's Department Store, is een van die uitstekendste voorbeelde van modernistiese en Art Deco-boukuns in Ierland. Die gebou het in 1926 in Belfast se middestad in Royal Avenue, op die hoek van Royal Parade en North Street, ontstaan, nie ver van die stad se sentrale plein, Donegall Square, en die Raadsaal ("City Hall") nie.

Die argitek van die oorspronklike gebou, James Scott, 'n boorling van Belfast, het die afdelingswinkelgebou in 1935 van uitbreidings in die Art Deco-styl voorsien. Sinclair's was een van Belfast se mees prestigieuse afdelingswinkels. Gedurende die onluste in Noord-Ierland, die sogenaamde "Troubles", is die gebou net soos baie ander in Belfast se middestad deur ontploffings beskadig. Sinclair's is op 12 Julie 1971 aangeval. Op 1 September 1972 het die afdelingswinkel sy deure vir goed gesluit.

Die gebou is later vir die beskeie bedrag van £60 000 aan 'n Japannese onderneming verkoop en huisves tans 'n koffiehuis (op straatvlak) en kantore op die hoër verdiepings. Vanaf 2017 word die gebou deur "Cathedral Living Group" en "RMI Architects" (Belfast & Glasgow) herontwikkel om in die volgende jaar as studentehuisvesting te dien.


</doc>
<doc id="125949" url="https://af.wikipedia.org/wiki?curid=125949" title="La Trinité-de-Thouberville">
La Trinité-de-Thouberville

La Trinité-de-Thouberville is 'n Franse dorp in die département Eure (région Normandië), suid-wes van Rouen, met sowat 450 inwoners (2014).

Die dorp is geleë in die Roumois.

Die dorp word as "Tubertii Villa" vir die eerste keer in 1050 genoem dan as "Sancta Trinitas de Tubervilla" in 1175.


</doc>
<doc id="125950" url="https://af.wikipedia.org/wiki?curid=125950" title="Epictetus">
Epictetus

Epictetus (Grieks: Ἐπίκτητος) was 'n stoïstiese filosoof uit die 1ste eeu n.C. Hy leef van ongeveer 50 tot 130 n.C. Saam met ander Romeinse filosowe soos Lucius Annaeus Seneca en Marcus Aurelius word Epictetus beskou as een van die leidende figure in die filosofie in die eerste eeu na Christus.

Epictetus se etiese opvattings is opmerklik konsekwent en kragtig en sy onderrigmetodes besonder effektief. Epictetus hou homself veral besig met integriteit, selfdissipline en persoonlike vryheid, wat hy bepleit deur van sy studente te eis dat sy twee sentrale idees grondig ondersoek moet word: die eienskap wat hy "wilsbesluit" ("prohairesis") noem en die korrekte gebruik van indrukke ("chrēsis tōn phantasiōn").

Epictetus beweer dat filosofie nie slegs 'n teoretiese dissipline is nie, maar wel 'n lewenswyse. Hy glo dat alle eksterne gebeure deur die noodlot bepaal word en mense dus daarop geen invloed het nie. 'n Mens sal alles wat gebeur kalm en nugter moet aanvaar. Maar almal is wel verantwoordelik vir hul eie dade, wat ons deur streng selfdissipline sou moet ondersoek en beheers.

Hy word as Griekse slaaf uit Hiërapolis (Suidwes-Anatolië) na Rome gebring waar hy ‘n slaaf word van Epaphroditus, 'n belangrijke bestuurder aan die hof van Nero. In Rome studeer hy by Musonius Rufus, 'n Romeinse senator en stoïstiese filosoof wat met tussenposes onderrig gee in Rome. Na sy vrystelling is Epictetus self in Rome 'n leermeester. Epictetus word waarskynlik in 89 n.C. verban uit Rome, vanweë die edik van Domitianus wie alle filosowe uit Italië verban. Hierna doseer Epictetus in Nikopolis (Noordwes-Griekeland), die filosofie van die Stoïsisme, in 'n skool gestig deur hom.

Self het Epictetus niks geskryf nie, maar sy leerling en bewonderaar Arrianus het agt boeke leergesprekke (Grieks: διατριβαί ["diatribaí"], Latyn: "Dissertationes", Engels: "Discourses", Duits: "Lehrgespräche", Frans: "Entretiens") van Epictetus saamgestel; waarvan vier boeke bewaar gebly het. Ook stel Arrianus die Handboekie ("Encheiridion") saam: 'n versameling van 53 aanhalings van Epictetus. Die praktiese advies wat hierin gegee word, word nou nog gerespekteer.

Daarnaas het net enkele fragmente en twyfelagtige tekste van Epictetus se werke bewaar gebly.



</doc>
<doc id="125951" url="https://af.wikipedia.org/wiki?curid=125951" title="Wu Yang">
Wu Yang

"Hierdie is 'n Chinese naam, die van is Wu."

Wu Yang (vereenvoudigde Chinees: 武 杨; tradisionele Chinees: 武 楊; pinyin: Wǔ Yáng; gebore 5 Januarie 1992) is 'n Chinese damestafeltennisspeler. 

Sy het die goue medalje in die spanbyeenkomste by die Asiatiese Tafeltenniskampioenskap in 2009 gewen. Sy het die enkelspeltitel tydens die 2009 Wêreld Juniortafeltenniskampioenskap gewen. Sy is bekend vir haar onortodokse, konstante kapstyl, maar kan ook 'n sterk teenaanvaller wees.



</doc>
<doc id="125952" url="https://af.wikipedia.org/wiki?curid=125952" title="Zhang Li">
Zhang Li

"Hierdie is 'n Chinese naam, die van is Zhang."

Zhang Li (Chinees: 张立; Pinyin: Zhāng Lì; gebore 1951 ) is 'n voormalige damestafeltennisspeler uit China. Tussen 1973 en 1979 het sy verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap en in die Wêreld Tafeltenniskampioenskap gewen. 

Na aftrede uit kompetisie het Zhang en haar man, Li Zhenshi, na die Verenigde State getrek, waar hulle die “World Champions Table Tennis Academy” in San Jose, Kalifornië bestuur. 


</doc>
<doc id="125953" url="https://af.wikipedia.org/wiki?curid=125953" title="Wang Zhiliang">
Wang Zhiliang

"Hierdie is 'n Chinese naam, die van is Wang."

Wang Zhiliang (Chinees: 王志良; gebore 1941) is 'n voormalige Chinese tafeltennisspeler en afrigter. By die 1963 Wêreld Tafeltenniskampioenskap het hy en sy spanmaat, Zhang Xielin, die eerste Chinese duo geword om die mansdubbel-gouemedalje in wêreldkampioenskappe te wen. 


</doc>
<doc id="125954" url="https://af.wikipedia.org/wiki?curid=125954" title="Zhang Xielin">
Zhang Xielin

"Hierdie is 'n Chinese naam, die van is Zhang."

Zhang Xielin (gebore 1940) is 'n Chinese tafeltennisspeler wat die Olimpiese vlag die openingseremonie van die Olimpiese Somerspele in 2008 gedra het. 

Hy was in die 1960's aktief en gebruik 'n seldsame pengreep-kapstyl.

Hy is een van die vroegste suksesvolle langpluim-rubberspelers, en gebruik reëlmatige kaphoue en onvoorspelbare spintegniek. Hy was die eerste Chinese speler wat 'n mansdubbelspel (saam met Wang Zhiliang, by die 1963 Wêreld Tafeltenniskampioenskappe) gewen het.


</doc>
<doc id="125955" url="https://af.wikipedia.org/wiki?curid=125955" title="Zhang Deying">
Zhang Deying

Zhang Deying (Chinees: 張 徳 英, gebore 1 Julie 1953) is 'n voormalige damestafeltennisspeler van China. Sy het tussen 1977 en 1981 verskeie medaljes in enkel-, dubbel- en spanbyeenkomste in die Asiatiese Tafeltenniskampioenskap en in die Wêreld Tafeltenniskampioenskap gewen. 

Sy is in 2010 by die “ITTF Hall of Fame” ingelyf.



</doc>
<doc id="125956" url="https://af.wikipedia.org/wiki?curid=125956" title="Li Zhenshi">
Li Zhenshi

Li Zhenshi (geboren 29 Oktober 1949) is 'n Chinese manstafeltennisspeler en afrigter. Hy het tussen 1974 en 1981 verskeie medaljes in enkel-, dubbel- en spanbyeenkomste by die Asiatiese Tafeltenniskampioenskap en die Wêreld Tafeltenniskampioenskap gewen. 

Na uittrede uit kompetisie het Li en sy vrou, Zhang Li, na die Verenigde State getrek, waar hulle die “World Champions Table Tennis Academy” in San Jose, Kalifornië, bestuur. 

Li Zhenshi was die afrigter van die Amerikaanse nasionale span wat 'n bronsmedalje by die 1995 Wêreldbekertoernooi gewen het. Hy het ook die VSA-span by die Olimpiese Spele in 1996 afgerig.


</doc>
<doc id="125957" url="https://af.wikipedia.org/wiki?curid=125957" title="Hiroshi Hara (Plantkundige)">
Hiroshi Hara (Plantkundige)

Hiroshi Hara (原 寛 Hara Hiroshi, 5 Januarie 1911 - 24 September 1986) was 'n Japannese plantkundige. Hy het in mosse gespesialiseer, maar het ook ander plante beskryf.

Die standaardouteursafkorting H.Hara word gebruik om hierdie persoon as die skrywer aan te dui wanneer 'n botaniese naam aangehaal word.


</doc>
<doc id="125958" url="https://af.wikipedia.org/wiki?curid=125958" title="Genkei Masamune">
Genkei Masamune

Genkei Masamune (正宗 厳 敬 Masamune Genkei, 1899-1993) was 'n Japannese plantkundige, wat eers in Formosa, en na die Tweede Wêreldoorlog in Taiwan gewerk het. Hy is bekend vir sy omvattende botaniese indekse van Borneo en Taiwan, sowel as vir die identifisering van groot getalle nuwe spesies.

Die standaardskrywersafkorting Masam word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="125959" url="https://af.wikipedia.org/wiki?curid=125959" title="Wryfkras">
Wryfkras

In geologie is 'n wryfkras 'n gladgepoleerde oppervlak wat veroorsaak word deur wrywingbeweging tussen rotse langs die twee sye van 'n verskuiwing. Hierdie oppervlak is gewoonlik geskraap in die rigting van beweging, met lyne/groewe in die rigting van beweging. Die wryfspieëlvlak kan bedek word deur mineraalvesels wat tydens die verskuiwingsbeweging gegroei het, bekend as wryfkrasvesels, wat ook die rigting van verplasing aandui. As gevolg van onreëlmatighede in die verskuiwingsvlak het blootgestelde wryfkrasvesels gewoonlik 'n trapsgewyse voorkoms wat gebruik kan word om die rigting van beweging oor die verskuiwing te bepaal. Die oppervlak voel gladder as die hand in dieselfde rigting beweeg as wat die geërodeerde kant van die verskuiwing beweeg het (sien skets vir verduideliking), aangesien die oppervlak in daardie rigting trappe het, soos die skubbe op 'n vis wanneer dit van die kop af gevryf word.

In pedologie, die studie van grond in hul natuurlike omgewing, is 'n wryfkras 'n oppervlak van die krake wat in grond met 'n hoë persentasie swelklei inhoud geproduseer word. In die Australiese grondklassifikasie is wryfkrasse, saam met lentikulêre strukturele aggregate, 'n aanduiding van 'n vertosol. 



</doc>
<doc id="125960" url="https://af.wikipedia.org/wiki?curid=125960" title="Dreikanter">
Dreikanter

'n Dreikanter is 'n soort ventifak wat tipies in woestyn- of periglasiale omgewings vorm as gevolg van die skuuraksie van sand wat gewaai word. 
Dreikanters vertoon 'n kenmerkende piramidale vorm met drie windafgewerkte fasette. Die woord Dreikanter is 'n Duitse woord wat "drie-kant" beteken. 
Soortgelyk het 'n zweikanter twee windfasette, en 'n einkanter het net een windfaset. 
Die meeste plekke op die planeet het verskeie verweringsprosesse wat op dieselfde tyd plaasvind. Dit is dus moeilik om goeie voorbeelde van Dreikanters te vind. Antarktika is 'n goeie plek om sulke ventifakte te vind, aangesien wind gewoonlik die enigste aktiewe verweringsagent is. Baie eksemplare is in die noord-oostelike Verenigde State gedurende die Pleistoseen-era gevorm toe die afwesigheid van plantegroei baie skrapse bedekking teen windgewaaide sediment voorsien het. 
Enkele algemene kenmerke van Dreikanters sluit in guts strukture, hoë polering, skerp riwwe, gate, groewe en heliese vorms. 

In gebiede waar daar 'n heersende wind is, veroorsaak sand en rotsdeeltjies dat 'n rotsvlak plat en gepoleer word. Dit verander die massaverdeling van die rots en kan veroorsaak dat 'n ander oppervlak na die wind draai. As hierdie proses ongestoord bly, sal die gevolglike rots drie afsonderlike afgeplatte en gepoleerde sye hê. Dreikanters vorm gewoonlik in droëomgewings met harde rotse.




</doc>
<doc id="125961" url="https://af.wikipedia.org/wiki?curid=125961" title="Harri Lorenzi">
Harri Lorenzi

Harri Lorenzi (gebore 1949) is 'n Brasiliaanse landboukundige ingenieur, skrywer van bome van die Atlantiese Mata en 'n medewerkende landboukundige van die tuin van Fazenda Cresciumal, Ruy De Souza Queiroz. Tussen sy vakmanskappe het hy teen die einde van die 1990's vier boeke gepubliseer. Hulle is: ‘’Brasiliaanse palms’’, ‘’Brasiliaanse bome’’ (1 en 2, ook in Engels), ‘’Tropiese Plante van Burle Marx’’ en ‘’Brasiliaanse Sierplante’’.


</doc>
<doc id="125962" url="https://af.wikipedia.org/wiki?curid=125962" title="Paul Petard">
Paul Petard

Paul Petard (1912-1980) was 'n Franse plantkundige wat gespesialiseer het in die studie van inheemse plante van Frans-Polynesië. 

Sy boek "Petard botaniese plantensiklopedie" (Engels: "Petard Botanical Plant Encyclopedia") word steeds wyd gebruik as 'n verwysing, en bevat baie inligting oor tradisionele toepassings van Tahitiese Noni-sap. Hy het 'n doktorsgraad in aptekerswese gehad.


</doc>
<doc id="125963" url="https://af.wikipedia.org/wiki?curid=125963" title="Masao Kitagawa">
Masao Kitagawa

Masao Kitagawa (北 川 政 夫 Kitagawa Masao, 1910 - 1995) was 'n Japannese plantkundige en pteridoloog. Hy het die meeste van sy akademiese loopbaan by die Yokohama Nasionale Universiteit deurgebring.

Die standaardouteursafkorting Kitag. word gebruik om hierdie persoon as die skrywer aan te dui wanneer 'n botaniese naam aangehaal word.


</doc>
<doc id="125964" url="https://af.wikipedia.org/wiki?curid=125964" title="Wollaston-medalje">
Wollaston-medalje

Die Wollaston-medalje is 'n wetenskaplike toekenning vir geologie, die hoogste toekenning deur die Geologiese Vereniging van Londen.
Die medalje is vernoem na William Hyde Wollaston, en is in 1831 vir die eerste keer toegeken. Dit was oorspronklik van goud (1831-1845), toe palladium, 'n metaal wat deur Wollaston (1846-1860) ontdek is. Volgende weer in goud (1861-1929) en uiteindelik weer in palladium (1930-hede).

Bron:Geological Society








</doc>
<doc id="125965" url="https://af.wikipedia.org/wiki?curid=125965" title="Hans Ramberg (geoloog)">
Hans Ramberg (geoloog)

"Moet nie met Hans Erik Ramberg, die sokkerspeler verwar word nie."

Hans Ramberg (15 Maart 1917 - 7 Junie 1998) was 'n Noorweegs-Sweedse geoloog. Die mineraal rambergiet is na hom vernoem.

Hy het sy Ph.D van die Universiteit van Oslo in 1946 ontvang. Daarna het hy by die Universiteit van Chicago (1948-1961), die Geofisiese Labratorium van die Carnegie Instituut for Wetenskap (1952-1955), die Universidade Federal de Ouro Preto (1960-1961) en vir die res van sy loopbaan by die Universiteit van Uppsala (1961-1982) gewerk. 
In 1967 is hy verkies tot lid van die Royal Swedish Academy of Sciences, en in 1972 is die Wollaston-medalje aan hom toegeken.


</doc>
<doc id="125966" url="https://af.wikipedia.org/wiki?curid=125966" title="John Henry Heuland">
John Henry Heuland

John Henry Heuland (21 Maart 1778, Bayreuth - 16 November 1856, Hastings) was 'n Duitsgebore (Johann Heinrich) Engelse mineraloog en handelaar.
Hy was 'n Genoot van die Geologiese Vereniging van Londen. Sy versameling word gehou deur die Natuur Historiese Museum in Londen. 

In 1804 het hy mineraalmonsters in Lissabon gekoop. Hy het daarna deur Frankryk, Duitsland, Swede en Rusland gereis en minerale versamel en gekoop. Rondom die jaar 1806 het hy minerale bekom wat tussen die jare 1766 en 1806 deur sy oom Adolarius Jacob Forster in Europa versamel is. 

Sy oom se besigheid het later die Londense besigheid Heuland geword. Armand Levy het sy mineraalversameling gekategoriseer. 
Die mineraal heulandite is na hom vernoem. Hy het ook 'n twyfelagtige rol in die ontdekking van Palladium gespeel. 


</doc>
<doc id="125970" url="https://af.wikipedia.org/wiki?curid=125970" title="Furfuraal">
Furfuraal

Furfuraal is 'n organiese verbinding wat uit 'n verskeidenheid van landbouneweprodukte, insluitend mieliestronke, hawer, koringsemels en saagsels gemaak word. Die naam "furfuraal" kom van die Latynse woord , wat "semels" beteken, met verwysing na sy oorspronklike bron. Afgesien van etanol, asynsuur en suiker dit is een van die vroegste hernieubare chemikalieë.

Chemies gesproke, is furfuraal 'n aldehied van furaan. Dit is 'n kleurlose olierige vloeistof met die reuk van amandels, wat vinnig 'n donkerder kleur aanneem wanneer dit aan lug blootgestel word.

Furfuraal is in 1821 vir die eerste keer geïsoleer (alhoewel die resultate eers in 1832 gepubliseer is) deur die Duitse chemikus Johann Wolfgang Döbereiner, wat 'n klein monster as 'n byproduk tydens 'n sintese van mieresuur verkry het. Teen daardie tyd was dit normaal om mieresuur deur die distillasie van dooie miere te produseer, en Döbereiner se mierliggame was waarskynlik met plantmaterie gekontamineer. In 1840 het die Skotse chemikus John Stenhouse gevind dat hy hierdie chemiese stof kon produseer deur 'n wye verskeidenheid van plantmateriale, byvoorbeeld koring, hawer, semels en saagsels, met waterige swaelsuur te distilleer; hy het ook die empiriese formule van Furfuraal bepaal (CHO). George Fownes het die naam furfurol in 1845 aan die olie toegeken (van "furfur" - semels, en "oleum"). Totdat die Duitse chemikus Carl Harries in 1901 furfuraal se struktuur bepaal het, was daardie naam in algemene gebruik in die literatuur.

Furfuraal het relatief onbekend gebly tot 1922, toe die Quaker Oats Maatskappy begin het om dit in grootmaat uit hawerdoppe te produseer. Vandag word furfuraal nog steeds van landbouneweprodukte soos suikerriet bagasse en mieliestronke geproduseer. Die belangrikste produksielande is die Dominikaanse Republiek, Suid-Afrika en China.

Furfuraal los geredelik in die meeste polêre organiese oplosmiddels op, maar is net effens oplosbaar in water of alkane.

Furfuraal neem deel in die dieselfde soorte reaksies as ander aldehiede en ander aromatiese verbindings, maar het minder van 'n aromatiese karakter as byvoorbeeld benseen, wat gesien kan word uit die feit dat furfuraal geredelik gehidrogeneer word tot die ooreenstemmende tetrahidrofuraan derivate. Wanneer dit in die teenwoordigheid van sure verhit word, polimeriseer furfuraal onomkeerbaar.

Furfuraal kan verkry word deur die suur gekataliseerde dehidrasie van 5-koolstof suikers (pentoses), veral xilose.
Hierdie suikers kan verkry word van hemisellulose, wat in lignosellulose-bevattende plantmateriaal teenwoordig is. 

Tussen 3% en 10% van die massa van plant-oesreste kan as furfuraal herwin word, afhangende van die tipe roumateriaal. Furfuraal en water verdamp saam uit die reaksiemengsel, en skei tydens kondensasie in twee lae. Die wêreldwye produksiekapasiteit was ongeveer 800000 ton in 2012. China is die grootste produsent, en verskaf meer as die helfte van die wêreld se furfuraal. Die ander twee groot kommersiële produsente is Illovo Suiker in Suid-Afrika en Central Romana in die Dominikaanse Republiek.

In die laboratorium, kan furfuraal van plantmateriaal deur reflux met verdunde sure verkry word.

Tydens industriële produksie van furfuraal, word nie alle lignosellulose omgeskakel nie. Die lignosellulose-bevattende oorblyfsels nadat die furfuraal verwyder is, kan gebruik word om stoom op te wek vir gebruik in die aanleg. Nuwer en meer energie-doeltreffende aanlegte gebruik minder energie as wat van die oorblywende lignosellulose opgewek word, sodat dit óf gebruik kan word vir mede-opwekking van elektrisiteit, óf verder geprosesseer kan word in veevoer, geaktiveerde koolstof, en deklaag/kunsmis. Dit kan ook as 'n vulmiddel gebruik word in gom vir die produksie van spaanderbord.

Die suurgekataliseerde sintese van furfuraal uit 5-koolstof suikers is soortgelyk aan die produksie van hydroksimetielfurfuraal deur die suurgekataliseer dehidrasie van 6-koolstof suikers (hexoses).

Furfuraal is 'n belangrike hernieubare, nie-petroleum-gebaseerde, chemiese grondstof. Hidrogenering van furfuraal lewer furfuriel alkohol (FA), 'n nuttige chemiese tussenganger, wat byvoorbeeld gebruik word in die vervaardiging van furaanhars prepolimere vir thermoset polimeermatriks samestellings, semente, kleefmiddels, gietharse en oppervlakbedekkings. Verdere hidrogenering van furfuriel alkohol lei tot tetrahidrofurfuriel alkohol (THFA) wat gebruik word as 'n skadelose oplosmiddel in landbouprodukte en as 'n bevorderingsmiddel om onkruiddoders te help om die blaarstruktuur binne te dring. Furfuraal word gebruik om ander furaanverbindings deur oksidasie te produseer, byvoorbeeld furoësuur, en furaan self deur dampfase dekarbonilering wat deur palladium gekataliseer word. Furfuraal self is ook 'n belangrike chemiese oplosmiddel.

Furfuraal is in Finland as 'n kleurstof gebruik vir verhittingsbrandstowwe vir belastingsdoeleindes, totdat dit weens EU-wetgewing in 2003 deur Solvent Yellow 124 vervang is.

Alhoewel dit in baie voedsel en geurmiddels voorkom, is furfuraal giftig, met 'n LD van 65 mg/kg in mondelinge toediening in rotte. Dit is 'n vel irritant, en chroniese velblootstelling kan lei tot 'n vel allergie sowel as 'n oormatige neiging tot sonbrand.

Die VSA se beroepsveiligheid en gesondheidsadministrasie het 'n toelaatbare blootstellingsperk vir furfuraal op 5 dpm oor 'n agt uur tyd-geweegde gemiddelde gestel, en sien ook furfuraal as 'n risiko vir absorpsie deur die vel.


</doc>
<doc id="125971" url="https://af.wikipedia.org/wiki?curid=125971" title="Macchi C.200">
Macchi C.200

Die Macchi C.200 Saetta was 'n Italiaanse vegvliegtuig wat tydens die Tweede Wêreldoorlog diens gedoen het. Dit was een van die hoofvegvliegtuie van die "Regia Aeronautical" waarmee Italië die oorlog begin het. Die vliegtuig is ontwikkel na aanleiding van 'n spesifikasie vir 'n enkelsitplekvegvliegtuig deur die Italiaanse Lugmag.

Die doelwit was om die hele Italiaanse Lugmag van vooraf toe te rus met beter vliegtuie nadat die Italiaanse militêre bedrywighede in Oos-Afrika tot 'n einde gekom het. Die prototipe het sy nooiensvlug op 24 Desember 1937 onderneem en teen die tyd dat Italië sy toetrede tot die Tweede Wêreldoorlog in Junie 1940 maak, was daar reeds 156 van die vliegtuie in diens. Die vliegtuig se eerste aksie was teen die Britte by Malta en het ook aksie beleef in Griekeland, Noord-Afrika, Joego-Slawië en die Sowjetunie.

Die "Saetta" het ook teen Amerikaanse magte in Noord-Afrika geveg en ook ter verdediging van Italië self. Daar was 1 151 van die vliegtuie gebou.




</doc>
<doc id="125972" url="https://af.wikipedia.org/wiki?curid=125972" title="Jake LaMotta">
Jake LaMotta

Giacobbe "Jake" LaMotta (10 Julie 1922 – 19 September 2017) was 'n Amerikaanse professionele bokser, voormalige wêreldmiddelgewigkampioen en later 'n komediant. Sy bynaam was "The Raging Bull", daar was ool later 'n film gemaak genaamd "Raging Bull" met Robert de Niro in die hoofrol. Hy was bekend vir sy vyf gevegte teen Sugar Ray Robinson.



</doc>
<doc id="125973" url="https://af.wikipedia.org/wiki?curid=125973" title="Hartebeesspruit">
Hartebeesspruit

Die Hartebeesspruit is 'n takrivier van die Elandsrivier, op sy beurt 'n sytak van die Krokodilrivier in Mpumalanga in Suid-Afrika.



</doc>
<doc id="125974" url="https://af.wikipedia.org/wiki?curid=125974" title="Lionel Wilson">
Lionel Wilson

Lionel Geoffrey Wilson (25 Mei 1933 – 17 September 2017) was 'n Suid-Afrikaanse Springbokrugbyspeler wat in 27 toetse gespeel het.


</doc>
<doc id="125978" url="https://af.wikipedia.org/wiki?curid=125978" title="Martinsyde F.4 Buzzard">
Martinsyde F.4 Buzzard

Die Martinsyde F.4 Buzzard is 'n dubbeldekker Britse vegvliegtuig wat laat in die Eerste Wêreldoorlog in diens gestel is. Dit was die hoogtepunt van die "Martinsyde F-reeks"-vliegtuigontwikkeling. Die vliegtuig het sy nooiensvlug in Mei 1918 onderneem. Die "F.4" was ontwikkel uit die "Martinsyde F.3", 'n prototipe wat volledig getoets was en selfs ontplooi is vir moederland verdediging deur die "Royal Flying Corps", voorloper van die Britse Lugmag. Nadat die "F.4" getoets was deur die Britse Lugmag, was vliegtuig se hantering en vermoë so hoog geag dat 'n groot bestelling onmiddellik geplaas was vir 1450 eenhede. Die enjins se aflewering was egter vertraag en slegs 'n paar van die "F.4" is afgelewer toe die oorlog tot 'n einde gekom het. Die res van die bestelling was gekanselleer. Op daardie stadium het "Martinsyde" 370 eenhede voltooi maar as gevolg van die vliegtuig se vermoë is hulle verkoop aan Spanje, Ierland, Japan, Letland, Sowjetunie, Portugal en Finland. In laasgenoemde is die vliegtuig vir opleiding gebruik tot in 1939.




</doc>
<doc id="125979" url="https://af.wikipedia.org/wiki?curid=125979" title="Noordkaaprivier">
Noordkaaprivier

Die Noordkaaprivier is 'n takrivier van die Kaaprivier, op sy beurt weer 'n tak van die Krokodilrivier in Mpumalanga in Suid-Afrika.



</doc>
<doc id="125980" url="https://af.wikipedia.org/wiki?curid=125980" title="Queensrivier">
Queensrivier

Die Queensrivier is 'n klein sytak van die Suidkaaprivier, op sy beurt weer 'n tak van die Krokodilrivier in Mpumalanga in Suid-Afrika.


</doc>
<doc id="125981" url="https://af.wikipedia.org/wiki?curid=125981" title="Suidkaaprivier">
Suidkaaprivier

Die Suidkaaprivier is 'n takrivier van die Kaaprivier, op sy beurt 'n tak van die Krokodilrivier in Mpumalanga in Suid-Afrika.


</doc>
<doc id="125983" url="https://af.wikipedia.org/wiki?curid=125983" title="Kaaprivier">
Kaaprivier

Die Kaaprivier is 'n sytak van die Krokodilrivier in Mpumalanga in Suid-Afrika.



</doc>
<doc id="125984" url="https://af.wikipedia.org/wiki?curid=125984" title="Claude Émile Jean-Baptiste Litre">
Claude Émile Jean-Baptiste Litre

Claude Émile Jean-Baptiste Litre is 'n fiktiewe karakter wat in 1978 deur Kenneth Woolner van die Universiteit van Waterloo as 'n grap geskep is om die gebruik van 'n hoofletter L vir die liter eenheid te regverdig.

Die SI-stelsel laat gewoonlik die gebruik van 'n hoofletter slegs toe wanneer 'n eenheid na 'n persoon vernoem is. Dit is egter dikwels moeilik om tussen die karakter "l" en die syfer "1" te onderskei, veral in sekere lettertipes of handskrifstyle, en daarom word beide die kleinletter (l) en die hoofletter (L) toegelaat". "Die Amerikaanse Nasionale Instituut van Standaarde en Tegnologie beveel deesdae die gebruik van die hoofletter L aan, 'n praktyk wat ook in Kanada en Australië wyd gevolg word.

Woolner het die karakter geskep in 'n grapartikel op April-gekkedag in die April 1978-uitgawe van "CHEM 13 News", 'n nuusbrief wat gemik is op chemie vir skoolonderwysers. Volgens die artikel is Claude Litre op 12 Februarie 1716 gebore, die seun van 'n wynbottel vervaardiger. Tydens Litre se uiters glorieryke fiktiewe wetenskaplike loopbaan, sou hy 'n volume maateenheid voorgestel het wat na sy dood in 1778 opgeneem is in die Internasionale Stelsel van Eenhede.

Die storie is verkeerdelik as 'n feit weergegee in die IUSTC tydskrif "Chemistry International", en daarna teruggetrek.



</doc>
<doc id="125985" url="https://af.wikipedia.org/wiki?curid=125985" title="Messerschmitt Me 410">
Messerschmitt Me 410

Die Messerschmitt Me 410 is 'n Duitse tweemotorige vegvliegtuig wat tydens die Tweede Wêreldoorlog diens gedoen het. Die "Me 410" was ontwerp om die Messerschmitt Bf 110 te vervang. Die eerste ontwerp om die "Bf 110" te vervang was die "Messerschmitt Me 210". Die vliegtuig was egter onstabiel en moeilik om te hanteer; dit het geneig om te tol en te stol. Tog is daar 200 van die vliegtuie gebou maar later verwerp ten gunste van 'n nuwe "Messerschmitt Bf 110's". Die "Me 210" se ontwerp is verbeter met 'n langer romp en leidende klappe aan die voorkant van die vlerke om stolling teen te werk. Die vliegtuig is ook toegerus met kragtiger motors. Die nuwe ontwerp is die "Me 410 Hornisse" genoem. Die eerste "Me 410's" het die front in Januarie 1943 bereik en die Dornier Do 217's en Junkers Ju 88's vervang.

Hulle is eers gebruik as nagvegter/bomwerpers oor Brittanje en later as bomwerpers in die Middellandse Seearea. Vanaf die lente in 1944 het die "Me 410's" die "Bf 110's" vervang in die bomwerper ("Zerstörer") eenhede wat Duitsland moes verdedig. Hulle het ook aan die oosfront diens gedoen.

Die "Messerschmitt Me 410A-1/U4" was toegerus met 'n 50 mm kanon onder die romp. Die kanon het 900 kg geweeg en het 'n terugslag gehad van sewe ton. Dit kon slegs 21 rondtes dra. Die "Me 410" was egter nie beter as die "Messerschmitt Bf 110" wat dit moes vervang nie. Produksie van die vliegtuig is in September 1944 gestaak.




</doc>
<doc id="125986" url="https://af.wikipedia.org/wiki?curid=125986" title="Alexanderspruit">
Alexanderspruit

Die Alexanderspruit is 'n takrivier van die Krokodilrivier in Mpumalanga in Suid-Afrika.
Dit vloei in die Kwenadam in.


</doc>
<doc id="125988" url="https://af.wikipedia.org/wiki?curid=125988" title="Mercedes-Benz Suid-Afrika">
Mercedes-Benz Suid-Afrika

Mercedes-Benz Suid-Afrika (MBSA) is 'n dogterfiliaal van die Duitse maatskappy Daimler AG en vervaardig en bemark passasiersmotors en kommersiële voertuie in Suid-Afrika.

In 1896 is die Benz Velo as die eerste motor na Suid-Afrika ingevoer. Die eerste Daimler-Benz-tak in Suid-Afrika is in 1954 geopen en sluit vier jaar later 'n kontrak met Car Distributors and Assemblers (CDA) in Oos-Londen, om die W 120, W 121 en W 180-reekse na die land te bring. Voorheen het CDA sedert 1950 voertuie van die handelsmerke Nash, Fiat, Renault, Land Rover, Hino (model Briska), Prince (model - Miler) en Commer gemonteer. Hulle monteer ook later modelle van Standard, DKW/Auto-Union en Alfa Romeo.

CDA het in 1962 met die produksie van Mercedes-Benz-vragmotors begin en is in 1966 deur "United Car and Diesel Distributors (UCDD) (Edms) Bpk" verkry, wie  in hierdie tyd vir vier jaar die enigste verspreider van Mercedes Benz in Suid-Afrika was.

In 1973 open die  enjinaanleg, en die eerste Mercedesenjins buite Duitsland word hier gebou. In 1979 bekom die maatskappy 'n lisensie vir die produksie van kommersiële voertuigenjins van Atlantis Diesel Engines.

In 1984 verkry Daimler-Benz AG 'n 50.1%-belang in UCCD en verander die naam na "Mercedes-Benz Suid-Afrika (Edms) Bpk". Die eerste direkteur van die nuwe maatskappy was Jürgen Schrempp, wat, met 'n paar onderbrekings, sedert 1974 in Suid-Afrika werk. Ander aandeelhouers van die nuwe maatskappy was Ernst Göhner Stiftung in Switserland (23,4 %) en Volkskas (26,5 %). Hierdie aandele word deur Daimler-Benz teruggekoop in 1992 (Volkskas) en 1998 (EGS).

Na die samesmelting van die moedermaatskappy is "Mercedes-Benz Suid-Afrika" in 1999 na" DaimlerChrysler Suid-Afrika (Edms) Bpk" verander. Na die skeiding van die groep is "DaimlerChrysler Suid-Afrika" aan die einde van 2007 weer na "Mercedes-Benz Suid-Afrika (Edms) Bpk". hernoem.

Die maatskappy het in 2013 ongeveer 2 700 werknemers in diens gehad.

In die 1950's en 1960's het CDA, namens sy kliënt Daimler Benz, een van die kritici van die beleid vir die verhoging van binnelandse produksieverhouding geword. Soos verwag kan word in Suid-Afrika, was daar ook die afwesigheid van bevredigende bougehalte. In die nasleep van die strenger vereistes koop MBSA by tye ook bakpanele by Volkswagen Suid-Afrika.

Die bekendste Mercedes in Oos-Londen gebou, is 'n rooi Mercedes-Benz S500 vir Nelson Mandela. MBSA-werkers het hierdie voertuig in hulle onbetaalde oortyd vervaardig, en die maatskappy het die motor aan Mandela in 1990 na sy vrylating as 'n geskenk gegee. Vandag staan die voertuig in die apartheidsmuseum in Johannesburg.

Die C-klas is reeds vir 'n lang ruk die middelpunt van MBSA se motorproduksie. Suid-Afrikaansvervaardigde voertuie in die C-klas word na Australië (sedert 1997), Japan (sedert 2000) en die VSA (sedert 2007) uitgevoer. 

In 2015 het MBSA hul eenmiljoenste passasiersmotor vervaardig. In dieselfde jaar het hul vragmotorproduksie 125 000 eenhede bereik.

Bykomend tot die Mercedes-Benz-modelle van CDA en MBSA is ook ander voertuie gebou. Vanaf 1982 tot 2000 het CDA/MBSA duisende Honda-passasiersmotors vervaardig. Na die eerste wêreldwye gesamentlike onderneming tussen Daimler-Benz en Mitsubishi, het MBSA sedert die begin van 1994 die Colt L200 bakkie gebou en bemark. In 2006 het die Dodge-merk by die Suid-Afrikaanse modelprogram aangesluit.


</doc>
<doc id="125990" url="https://af.wikipedia.org/wiki?curid=125990" title="Lys van vioolconcerto's van Wolfgang Amadeus Mozart">
Lys van vioolconcerto's van Wolfgang Amadeus Mozart

Hierdie is 'n lys van die vioolconcerto's van Wolfgang Amadeus Mozart. Mozart skryf sy eerste vioolconcerto op die ouderdom van ongeveer 17 in omstreeks 1773. Hierdie concerto is vantevore vermeen om in 1775 gekomponeer te gewees het, toe Mozart 19 jaar oud was. Vioolconcerto nr. 5, wat Mozart in 1775 gekomponeer het, is die laaste vioolconcerto wat aan hom toegeskryf word waaroor daar geen onsekerheid van die outeurskap van die concerto heers nie. Vioolconcerto nr. 6 word vandag as die werk van Johann Friedrich Eck beskou. Die outeurskap van Vioolconcerto nr. 7 word betwis.




</doc>
<doc id="125995" url="https://af.wikipedia.org/wiki?curid=125995" title="Beestekraalspruit">
Beestekraalspruit

Die Beestekraalspruit vloei saam met die Houtbosloop, 'n takrivier van die Krokodilrivier in Mpumalanga in Suid-Afrika.


</doc>
<doc id="125996" url="https://af.wikipedia.org/wiki?curid=125996" title="Bankspruit, Mpumalanga">
Bankspruit, Mpumalanga

Die Bankspruit is 'n klein takrivier van die Krokodilrivier in Mpumalanga in Suid-Afrika.


</doc>
<doc id="125997" url="https://af.wikipedia.org/wiki?curid=125997" title="Hesiodos">
Hesiodos

Hesiodos (Oudgrieks: Ἡσίοδος), of Hesiodus (Latyn), is naas Homeros die oudste bekende Griekse digter. Weinig is oor sy lewe bekend en slegs enkele biografiese gegewens kon uit sy werke afgelei word. Hesiodos leef in die middel van die 8ste eeu v.C.

Hesiodos is gebore in Askra in Boeotië waar hy met sy vader en sy broer Perses 'n nie te vrugbare strook grond bewerk. Die landgoed was beskeie, die winters was koud, die somers ondraaglik warm. Tog is dit hier, in die omgewing van die Helikon, wat Hesiodos sy roeping as "digter van die Muse" ontvang het.

Na de dood van hul vader ontstaan daar twis onder die broers oor die erflating, wat uitloop op 'n regsgding. Dit was Hesiodos wie aan die kortste end trek, wellig as gevolg van die korrupsie van die plaaslike magshebbers.

Die twee belangrikste werke van Hesiodos is die ""Theogonia"" ("Godestamboom") en die ""Erga kai Hèmerai"" ("Werke en dae"), beide geskryf in daktiliese heksameters. Ook nog paar ander gedigte, soos die Katalogus van Vroue, word – waarskynlik verkeerdelik - aan Hesiodos toegeskryf.

Die "Theogonia" (1022 verse) is een van die eerste pogings om orde te skep in die verwarende Griekse godewêreld van Homeros, deur die gode in genealogië te rangskik en dus daardeur tot 'n samehangende wêreldbeeld te vorm. Hesiodos sien die evolusie hierdie wêreldbeeld in die wisselende heerskappy, eers in die hande van Ouranos, dan van Kronos en ten slotte van Zeus. Hierdie evolusie is op Zeus gerig: in hom word die totale wêreldorde voltooid wat vir alle tye vasgelê is. So het die lewensvoorwaardes ontstaan waardeur die mens homself moet worstel waaronder allerlei gevare wat die mens omring, maar Zeus waak oor die reg, met 'n harde hand.

Die uitgangspunt van die Werke en dae (829 verse) is die rusie tussen Hesiodos en sy broer Perses. Dit bestaan egter nie uit 'n streng sistematiese struktuur nie, maar gaan veeleerder om 'n reeks gedagte assosiasies. Die gedagtegang in die werk volg twee hooflyne:

• 'n Oproep tot Perses om hul twis te staak lei tot beskouings oor die hardheid van die lewe (deur middle van die mite van Pandora en van die vyf Tydperke van die Mens) en oor die eerbiedwaardigheid van die deur Zeus gestelde regsorde;

• 'n Oproep tot dieselfde Perses om op 'n eerlike wyse sy lewensonderhoud te voer, lei tot 'n verheerliking van kontstante arbeid en van die landbouerslewe. Perses het homself immers op die skeepvaart toegelê, wat volgens Hesiodos '‘n aktiwiteit vir geldgierig avonturiers was, in teenstelling met die harde, eerlike landbouwerslewe. Hy beskryf die boerekalender, deurspek met algemene sedespreuke en eindig met 'n opsomming van gunstige en ongunstige dae.

Hesiodos was 'n ernstige, ietwat sombere man, maar vol vertroue in die eerlike bedoelings van die gode. Hy kan in 'n sekere sin ook gesien word as die eerste sosiaal betrokke digter. Met sy daktiliese gedigte skryf hy eenvoudige tekste oor die diens aan die gode (in die ""Theogonia"") en die morele beginsels en praktiese leefreëls wat gevolg moet word (in die "Werke en dae"). Sy taal en styl is volkome "Homeries", met tog enkele elemente wat van 'n lokale inslag getuig. Sy poësie is in beskrywende stukke egter gereeld treffend in fokus en eenvoud. In die literatuur van die Alexandriese bloeityd word die daktiliese gedig weer populêr en Hesiodus word dan ook geherwaardeer en nagevolg (o.a. in die Latyn deur P. Vergilius Maro in die ""Georgica"").



</doc>
<doc id="125998" url="https://af.wikipedia.org/wiki?curid=125998" title="Statsrivier">
Statsrivier

Die Statsrivier is 'n takrivier van die Krokodilrivier in Mpumalanga in Suid-Afrika.
Dit vloei suidwaarts en suidooswaarts, voordat dit digby die N4-snelweg by die Krokodilrivier aansluit.


</doc>
<doc id="125999" url="https://af.wikipedia.org/wiki?curid=125999" title="Arabinoxilaan">
Arabinoxilaan

Arabinoxilaan is 'n hemisellulose wat in beide die primêre en sekondêre selwande van plante voorkom, byvoorbeeld in houtweefsel en graanvesel. Dit bestaan uit kopolimere van twee pentose suikers: arabinose en xilose.

Arabinoxilaankettings bevat 'n groot aantal 1,4-gekoppelde xilose eenhede. Baie xilose eenhede is met 2, 3, of 2,3-gekoppelde arabinoseresidue.

Arabinoxilane speel hoofsaaklik 'n strukturele rol in plantselle. Hulle is ook die reservoirs van groot hoeveelhede van ferulasuur en ander fenoliese sure wat kovalent aan hulle gekoppel is. Fenoliese sure kan ook betrokke wees in die verdedigingsmeganismes van die plant, byvoorbeeld in die beskerming teen patogene swamme.

Arabinoxilane is van die belangrikste komponente van oplosbare en onoplosbare dieetvesel. As gevolg van die fenoliese sure wat aan hulle gebind is, het arabinoxilane ook 'n noemenswaardige antioksidantkapasiteit. Hulle vermoë om as ioonuitruilers op te tree, sowel as hulle viskositeit in oplossing dra ook by tot hulle voordelige metaboliese aktiwiteit.


</doc>
<doc id="126001" url="https://af.wikipedia.org/wiki?curid=126001" title="Bokwiet">
Bokwiet

Bokwiet ("Fagopyrum esculentum") is 'n plant uit die duisendknoopfamilie (Polygonaceae). Belangrike Europese produksielande van bokwiet as voedselgewas is Pole en in 'n mindere mate Frankryk.

Dit is 'n eenjarige plant met 'n hol regopgroeiende, meermaal vertakte rooi stingel. Die blare is driehoekig tot hartvormig en is verspreid op die knope. Die wortelstelsel bestaan uit 'n sterk vertakte penwortel.

Die bloeityd begin al in 'n jong stadium, soms al na ses weke, wat dan vyf-en-twintig tot dertig dae duur. Die blomme is in langstelige pluime gegroepeer, wit tot pienk van kleur, en bevat baie nektar. Op arm grond bereik bokwiet 'n hoogte van 50 cm. Voordat die bloeityd ten einde loop, is daar al ryp vrugte teenwoordig.

Die eetbare saad sit aan dun steeltjes wat in die ryp toestand maklik loskom. Dit het 'n meel- en eiwitryke inhoud, ooreenstemmend met die van klawer. Daar was vroeër twee rasse bekend: op die veengrond van Staphorster 'n bruinswart ras, en op sandgronde die Brabantse grys bokwiet. Die huidige rasse produseer minder nektar as die ou rasse. Tydens bewaring moet die saad droog wees, want dit muf maklik. Een kilogram saad bevat ± 45 000 sade.

Bokwietmeel bevat baie magnesium, kalium en fosfor. Dit is voedsaam en lig verteerbaar. Deesdae word dit ook gekweek vir die geneeskunde.

Bokwiet lyk miskien na 'n graanproduk, maar dit is nie. Die meel daarvan kan goed gemeng word met ander graan, byvoorbeeld as basis vir pannekoek. Geroosterde bokwietkorrels staan bekend as 'kasja' in die Oos-Europese kookkuns.


</doc>
<doc id="126003" url="https://af.wikipedia.org/wiki?curid=126003" title="Morane-Saulnier N">
Morane-Saulnier N

Die Morane-Saulnier N was 'n monovlerk Franse vegvliegtuig wat tydens die Eerste Wêreldoorlog diens gedoen het. Dit was die eerste Franse vegvliegtuig. Die vliegtuig staan ook bekend as die "Morane-Saulnier Type N". Die Britse Lugmag het ook die vliegtuig gebruik omrede hulle 'n tekort aan verkenningsvliegtuie gehad het. Die beroemde Franse vlieënier Roland Garros het die eerste prototipe gevlieg in Julie 1914.

Daar was 'n groot keëlvormige dop vooraan die enjin waaraan die skroef gekoppel was. Die doel van die dop was om die vliegtuig meer vaartbelyn te maak maar dit het veroorsaak dat die vliegtuig oorverhit het. Nadat die dop verwyder is het die oorverhittingsprobleem verdwyn.

Die vliegtuig was toegerus met 'n masjiengeweer wat bo-op die romp, voor die vlieënier gemonteer was. Dit was nie gesinchroniseer nie, omrede die tegnologie nog nie beskikbaar was nie. Die skroef was toegerus met koeëldeflekteerplate. Die oplossing was nie perfek nie, koeëls kon reflekteer of die skroef kon verswak word.

Die vliegtuig het 'n hoë landingspoed gehad vir sy tyd en was 'n moeilike vliegtuig om te vlieg. Dit was minder gewild as die "Morane-Saulnier L". Dit het ook nie goed gevaar teen die "Fokker Eindecker" nie en slegs 49 is in 1917 gebou.




</doc>
<doc id="126005" url="https://af.wikipedia.org/wiki?curid=126005" title="Antioksidant">
Antioksidant

’n Antioksidant is ’n molekule wat die oksidasie van ander molekules stuit. Oksidasie is ’n chemiese reaksie wat vrye radikale kan voortbring en dit kan lei tot kettingreaksies wat selle kan beskadig. Antioksidante soos tiols of askorbiensuur (vitamien C) beëindig hierdie kettingreaksies. Die term "antioksidant" word vir hoofsaaklik twee verskillende groepe stowwe gebruik: nywerheidschemikalieë wat by produkte gevoeg word om oksidasie te keer, en natuurlike chemikalieë wat in voedsel en liggaamsweefsel aangetref word en na bewering gesondheidsvoordele het.

Om die oksidatiewe toestand te balanseer, handhaaf plante en diere komplekse stelsels van oorvleuelende antioksidante, soos glutatioon en ensieme (byvoorbeeld katalase en superoksieddismutase) wat intern vervaardig word of die dieet-antioksidante: vitamien A, vitamien C en vitamien E.

Dieetaanvullings met antioksidante verbeter nie gesondheid en is nie doeltreffend in die voorkoming van siektes nie, soos bewys in proefnemings. Aanvullings van betakaroteen, vitamien A en vitamien E, apart of in verskillende kombinasies toegedien, het geen invloed op sterftesyfers of die risiko vir kanker nie. Aanvullings met seleen of vitamien E verlaag nie die risiko vir hartbloedvatsiektes nie. Oksidatiewe stres kan beskou word as óf die oorsaak óf die gevolg van sekere siektes.

Nywerheidsantioksidante het uiteenlopende gebruike, soos as preserveermiddels in voedsel en grimering en as oksidantinhibeerders in brandstof.

Hoewel sekere vlakke van antioksidant-vitamiene in die dieet nodig is vir goeie gesondheid, is daar ’n debat oor of antioksidantryke kos of aanvullings mense teen siektes beskerm. Verder is dit onduidelik, indien hulle voordelig is, watter antioksidant(e) uit ’n dieet nodig is en in watter hoeveelhede buite ’n tipiese dieet. Sommige skrywers bevraagteken die hipotese dat antioksidant-vitamiene chroniese siektes kan voorkom, terwyl ander glo so ’n moontlikheid is onbewese en uit die staanspoor misleidend.

Polifenole, wat dikwels antioksidant-eienskappe in vitro het, is nie noodwendig antioksidante in vivo nie vanweë uitgebreide metabolisme. In baie polifenole tree die katesjolgroep as elektronontvangers op en is dit dus verantwoordelik vir die antioksidant-aktiwiteit. Hierdie katesjolgroep ondergaan egter uitgebreide metabolisme wanneer dit in die menslike liggaam opgeneem word en is dan nie meer in staat om as elektronontvangers op te tree nie. Baie polifenole het dalk nie-antioksidatiewe rolle in klein konsentrasies wat seine tussen selle, reseptorsensitiwiteit, ontstekingsensiem-aktiwiteit of geenregulasie beïnvloed.

Hoewel dieet-antioksidante al ondersoek is vir ’n moontlike uitwerking op neurodegeneratiewe siektes soos alzheimers en parkinsons, het hierdie studies nie uitsluitsel gegee nie.

Tirilazad is ’n atioksidatiewe steroïedderivaat wat die lipiedperoksidasie inhibeer wat vermoedelik ’n sleutelrol speel in neuronale sterftes ná beroertes of kopbeserings. Dit het voordele getoon in die geval van diere met beroerte, maar by mense het dit geen uitwerking gehad op die sterftesyfer of op ander soorte bloeding nie en in die geval van iskemiese beroertes het dit die resultate vererger. Net so het die ontwerpte antioksidant NXY-059 ’n uitwerking by diere getoon, maar nie by mense nie. Ander antioksidante word nog ondersoek.

Gewone middels en aanvullings met antioksidant-eienskappe kan inmeng met die doeltreffendheid van sekere middels teen kanker en bestraling. In 2016 is medisyne met antioksidante ondersoek as ekstra medikasie vir skisofrenie. Daar was te min getuienis om te bepaal of dit voordelig is en daar was die moontlikheid van ’n nadelige uitwerking.

Volgens ’n verslag van 2000 het vitamien E-aanvullings geen voordele vir fisieke oefening onder atlete ingehou nie. Aanvullings met antioksidante kan die hartbloedvatvoordele van oefening verminder.

Antioksidant-vitamiene kom voor in groente, vrugte, eiers, peulplante en neute. Vitamiene A, C en E kan vernietig word deur kos te lank te bêre of kook. Die uitwerking van kookprosesse en voedselpreservering is ingewikkeld, aangesien dit ook die biobeskikbaarheid van antioksidante kan vergroot, soos sekere karotenoïede in groente. Geprosesseerde kos bevat minder antioksidant-vitamiene as vars en ongekookte kos, want bereiding stel kos bloot aan hitte en suurstof.

Ander antioksidante word nie uit die dieet verkry nie, maar in die liggaam vervaardig.



</doc>
<doc id="126007" url="https://af.wikipedia.org/wiki?curid=126007" title="Witrivier (rivier in Mpumalanga)">
Witrivier (rivier in Mpumalanga)

Die Witrivier is 'n takrivier van die Krokodilrivier in Mpumalanga in Suid-Afrika.

Dit vloei suidwaarts en suidooswaarts verby die dorpie Witrivier, voordat dit digby die N4-snelweg oos van Nelspruit by die Krokodilrivier aansluit.




</doc>
<doc id="126008" url="https://af.wikipedia.org/wiki?curid=126008" title="Hartbloedvatsiekte">
Hartbloedvatsiekte

Hartbloedvatsiektes is ’n groep siektes wat die hart en bloedvate aantas. Dit sluit in kroonslagaarsiektes soos angina en hartaanvalle. Ander hartbloedvatsiektes is beroertes, hartversaking, rumatiese hartsiekte, kardiomiopatie, hartritmestoornis, hartklepaandoening, hartontsteking, aorta-aneurismes en trombose.

Die onderliggende oorsake kan verskil na gelang van die siekte. Kroonslagaarsiektes en beroertes behels aterosklerose. Dit kan onder meer veroorsaak word deur hoë bloeddruk, rook, diabetes, ’n gebrek aan oefening, vetsug, hoë cholesterol, slegte eetgewoontes en te veel alkohol. Hoë bloeddruk lei tot 13% van sterftes aan hartbloedvatsiektes, tabak tot 9%, diabetes tot 6%, gebrek aan oefening tot 6% en vetsug tot 5%. 

Daar word voorspel 90% van hartbloedvatsiektes kan voorkom word. Die voorkoming van aterosklerose behels die voorkoming van die risikofaktore: gesonde eetgewoontes, oefening en die beperkte inname van tabak en alkohol. Ook voordelig is die behandeling van risikofaktore soos hoë bloeddruk en diabetes. Die uitwerking van aspirien op mense wat andersins gesond is, is onduidelik.

Hartbloedvatsiektes is die grootste oorsaak van sterftes wêreldwyd. Dit geld vir alle dele van die wêreld behalwe Afrika. In 2015 het dit gelei tot 17,9 miljoen sterfgevalle (32,1%), op van 12,3 miljoen (25,8%) in 1990. Sterfgevalle op ’n sekere ouderdom weens dié siektes neem toe in ’n groot deel van die ontwikkelende wêreld; sterfgevalle in die ontwikkelde wêreld het sedert die 1970's afgeneem. Kroonslagaarsiektes en beroertes is verantwoordelik vir 80% van sterfgevalle weens hartbloedvatsiektes onder mans en 75% onder vroue. Die meeste siektes raak ouer volwassenes. Die gemiddelde ouderdom van sterfgevalle weens dié siektes in die ontwikkelde wêreld is sowat 80 en in die ontwikkelende wêreld sowat 68.

Studies het getoon aterosklerose, die grootste voorloper van hartbloedvatsiektes, begin kleintyd. Volgens een ondersoek begin intimale beskadiging in alle aortas en in meer as die helfte van regterkroonslagare in die ouderdom van sewe tot nege jaar. Dit is baie belangrik in die lig daarvan dat een uit elke drie mense sterf weens komplikasies wat aan aterosklerose toegeskryf kan word. Om dié neiging te stuit, is opvoeding en bewusmaking dat hartbloedvatsiektes die grootste bedreiging vir die mens inhou, nodig. Maatreëls om dié siektes te keer moet dus geneem word.

Vetsug en diabetes word dikwels met die siektes verbind, asook ’n geskiedenis van chroniese niersiekte en ’n oormaat cholesterol. Lyers aan diabetes se kans om aan hartbloedvatsiektes te sterf is twee tot vier keer dié van ander mense.



</doc>
<doc id="126009" url="https://af.wikipedia.org/wiki?curid=126009" title="Northrop P-61 Black Widow">
Northrop P-61 Black Widow

Die Northrop P-61 Black Widow is 'n Amerikaanse vegvliegtuig wat tydens die Tweede Wêreldoorlog diens gedoen het. Dit is die eerste vliegtuig wat uitsluitlik as 'n nagvegter ontwerp is. Die ontwerp is soortgelyk aan die Lockheed P-38 Lightning. Die vliegtuig is ontwerp om aan 'n spesifikasie te voldoen wat in Oktober 1940 uitgereik is. Dit het nuwe RADAR toerusting in die neus gedra wat die bemanning toegelaat het om teikens in die nag te vind en aan te val. Die "XP-61" het sy nooiensvlug in 1942 voltooi en aflewering van die vliegtuig het in laat 1943 begin nadat tegniese probleme met die vliegtuig self en die radar opgelos moes word.

Die "Black Widow" het sy eerste operasionele vlug in Julie 1944 in Europa voltooi en vernietig vier Duitse bomwerpers. Hulle het ook nege V-1 vlieënde bomme vernietig. In die Stille Oseaan-oorlog het die "Black Widow" sy eerste sukses behaal op die nag van 6/7 Julie 1944. Soos die "Black Widow's" beskikbaar geword het, het hulle die "Douglas P-70's" vervang.

Aanvanklik was daar masjiengewere onder die neus en ook in die dorsale afstandbeheerde skiettoring agter die kajuit. As gevolg van probleme is daar weggedoen met die skiettoring by die A-model. Die B-model was egter 20,3 cm langer en die skiettoring is weer benut. Die B-model kon ook vier 726 kg bomme of 1 136 liter weggooibare brandstoftenks dra. Daar was 450 B-modelle gebou. Nadat terugvoering oor die "P-61's" se gevegsvermoeëns verkry is, is die "P-61C" ontwikkel. Dit was aangedryf deur twee turboaangejaagde R-2800-73 motors wat 'n noodvermoë gehad het van 2 800 perdekrag. Die opstygmassa van dié vliegtuig was 18 144 kg en dit het 'n minimum aanloopbaanlengte van 4,8 km vereis.

'n Paar "Black Widow's" het tot in 1950 in die Amerikaanse Lugmag diens gedoen.




</doc>
<doc id="126011" url="https://af.wikipedia.org/wiki?curid=126011" title="Ontwikkelende land">
Ontwikkelende land

’n Ontwikkelende land, voorheen ook genoem onderontwikkelde land of Derdewêreldland, is ’n land met ’n minder ontwikkelde nywerheidsbasis en ’n lae menslike ontwikkelingsindeks (MOI) met betrekking tot ander lande. Daar is geen algemeende aanvaarde kriterium vir wat ’n ontwikkelende land is in vergelyking met ’n ontwikkelde land nie, hoewel daar algemene verwysingspunte is soos ’n land se koopkragpariteit in vergelyking met ander lande.

Daar is kritiek teen die gebruik van die term, omdat dit minderwaardigheid impliseer, en baie lande hou nie daarvan nie. Die term gaan uit van die veronderstelling dat alle lande die Westerse model van ekonomiese ontwikkeling moet volg, terwyl ’n paar lande soos Kuba en Bhoetan verkies om dit nie te doen nie. Lande op die grens tussen ontwikkelde en ontwikkelende lande word dikwels verenig onder die term "nuut geïndustrialiseerde lande". ’n Alternatiewe term is "lae- en middelinkomsteland".

Volgens skrywers soos Walt Whitman Rostow is ontwikkelende lande in ’n oorgangstadium van ’n tradisionele lewenstyl na die moderne lewenstyl wat in die 18de en 19de eeu met die Nywerheidsrevolusie begin het.

In die uitgawe van 2016 van die Wêreldbank se aanduidings van wêreldontwikkeling is besluit om nie meer tussen "ontwikkelde" en "ontwikkelende" lande te onderskei nie.

Verskeie terme word gebruik vir wat nie ’n ontwikkelde land is nie. Dit sluit in "minder ontwikkelde" of "minder ekonomies ontwikkelde" land. Die uiterste is "mins ontwikkelde" of "mins ekonomies ontwikkelde" land.

Kriteria vir wat nie ’n ontwikkelde land is nie, kan verkry word deur die faktore wat ’n ontwikkelde land definieer, om te keer:

Kofi Annan, die voormalige sekretaris-generaal van die Verenigde Nasies, het ’n ontwikkelde land gedefinieer as "een wat sy burgers toelaat om ’n vry en gesonde lewe in ’n veilige omgewing te lei"." Maar volgens die Verenigde Nasies se statistieke-afdeling is daar "geen vasgestelde konvensie vir die aanduiding van "ontwikkelde" en "ontwikkelende" lande of gebiede in die Verenigde Nasies-stelsel nie".

Aan die ander kant het die Internasionale Monetêre Fonds voor April 2004 bepaal dat alle lande van Sentraal- en Oos-Europa (insluitende Sentraal-Europese lande wat steeds tot die "Oos-Europese Groep" in die VN-instellings behoort) sowel as voormalige Sowjetlande in Sentraal-Asië (Kasakstan, Oezbekistan, Kirgistan, Tadjikistan en Turkmenistan) en Mongolië nie ingesluit is onder óf ontwikkelde óf ontwikkelende streke nie, maar daar is eerder na hulle verwys as "lande in oorgang". Hulle is egter algemeen in internasionale verslae ontwikkelende lande genoem.

Die IMF gebruik nou ’n buigsame klassifikasiestelsel wat die volgende in ag neem: "(1) die vlak van inkomste per capita, (2) uitvoerverskeidenheid (dus byvoorbeeld nie ryk lande wat net olie uitvoer nie), en (3) die graad van integrasie in die globale finansiële stelsel".

Die Wêreldbank klassifiseer lande in vier inkomstegroepe. Dit word elke jaar op 1 Julie bepaal. Ekonomieë is in 2016 in die volgende groepe ingedeel:

Sedert 2016 verdeel die Wêreldbank nie meer lande in "ontwikkelde" en "ontwikkelende" lande nie.

Die volgende lande word as ontwikkelende lande beskou volgens die IMF se ekonomiese-uitsigverslag van April 2015:

Die volgende lande is tot die 1990's as ontwikkelende lande beskou, maar het intussen ontwikkelde ekonomieë gekry. Die datums waarop hulle as ontwikkelde lande begin beskou is, word tussen hakies aangedui:


Drieë ekonomieë het geen status gehad nie totdat hulle as ontwikkelde lande gelys is. Weens ’n gebrek aan data is dit moeilik om te bepaal of hulle voor die tyd ontwikkelde of ontwikkelende lande was:



</doc>
<doc id="126014" url="https://af.wikipedia.org/wiki?curid=126014" title="Ferulasuur">
Ferulasuur

Ferulasuur is 'n hidroksikaneelsuur, 'n tipe organiese verbinding. Dit is 'n fenoliese verbinding wat in groot hoeveelhede voorkom in plant selwande, waar dit kovalent as sykettings gebind is aan molekules soos arabinoxilane. Ferulasuur is ook 'n komponent van lignien, en is 'n voorloper in die biosintese van ander aromatiese verbindings. Die naam is afgelei van die genus "Ferula", met verwysing na die reuse-vinkel ("Ferula communis").

As 'n bousteen van lignosellulosevirbindings soos pektien en lignien, is ferulasuur alomteenwoordig in die planteryk.

Ferulasuur kom voor in 'n verskydenhied van plante wat as menslike voedsel dien, en word veral in springmielies en bamboeslote in hoë konsentrasies gevind. Dit is 'n belangrike metaboliet van chlorogeniese suur in die menslike spysvertering, en word saam met kaffeïnsuur en isoferulasuur in die dunderm opgeneem, terwyl ander metaboliete soos dihidroferulasuur, feruloielglisien en dihidroferulasuursulfaat, deur bakterië in die dikderm vanaf chlorogeniese suur geproduseer word.

In graan is ferulasuur in die semels gelokaliseer – die harde buitenste laag van die graan. In koring kom fenoliese verbindings hoofsaaklik as onoplosbare gebonde ferulasuur voor, en mag 'n rol speel in die weerstand teen swamsiektes van koring. Die grootste bekende konsentrasie van ferulasuur glukosied is gevind in lynsaad (4.1 ± 0.2 g/kg).

Asterid eudicot plante kan ook ferulasuur produseer. Die tee wat van die blare van yacón ("Smallanthus sonchifolius") gebrou word, 'n plant wat tradisioneel in die noordelike en sentrale Andes gekweek word, bevat ferulasuur. Dit kom ook in peulgewasse voor, en die wit "navy bean" is die rykste bron van ferulasuur onder normale boontjiesoorte ("Phaseolus vulgaris").

Alhoewel daar baie bronne van ferulasuur in die natuur voorkom, hang sy biobeskikbaarheid af van die vorm waarin dit teenwoordig is. Vrye ferulasuur het swak wateroplosbaarheid en dus swak biobeskikbaarheid. In koring, byvoorbeeld, is ferulasuur egter aan selwandpolisakkariede gebind, sodat dit in die dunderm vrygelaat en geabsorbeer kan word.

Ferulasuur kom in kruie voor wat in Chinese tradisionele medisyne gebruik word soos "Angelica sinensis" (vroulike ginseng), "Cimicifuga heracleifolia" en "Ligusticum chuangxiong". Dit is ook gevind in die tee wat gebrou word uit die Europese centaury ("Centaurium erythraea"), 'n plant wat gebruik word die tradisionele medisyne van baie dele van Europa.

Gaar suikermielies stel verhoogde vlakke van ferulasuur vry. Dit kom in die vorm van plantsterool-esters in rys semelolie voor, wat 'n gewilde kookolie in verskeie oosterse lande is.

Ferulasuur glukosied kom in kommersiële brood voor wat lynsaad bevat. Rogbrood bevat ferulasuur dehidrodimere.

Ferulasuur word in plantselle uit kaffeïnsuur geskep deur die aksie van die ensiem kaffeaat "O"-metieltransferase.

Ferulasuur, saam met dihidroferulasuur, is 'n komponent van lignosellulose, en help om kruisverbindings by lignien en polisakkariede te skep, en sodoende die rigiditeit van selwande te verhoog.

Dit is 'n tussenstap in die sintese van monolignole, die monomere van lignien, en word ook gebruik in die sintese van lignane.

Ferulasuur word deur sekere tipes gis na 4-viniel-guiacol afgebreek, veral tipes wat gebruik word in die brou van koringbier, soos "Saccharomyces delbrueckii" ("Torulaspora delbrueckii"). Hierdie verbinding gee vir biere soos Weissbier en Wit hulle kenmerkende naeltjiegeur. "Saccharomyces cerevisiae" en "Pseudomonas fluorescens" is ook in staat om trans-ferulasuur in 2-metoksi-4-vinielfenol om te sit. "P. fluorescens" bevat 'n ferulasuur dekarboksilase ensiem.

Ferulasuur is een van die verbindings wat die "vir" (virulensie) area van "Agrobacterium tumefaciens" se genoom aktiveer, en induseer sodoende die infeksie van plantselle.

Ferulasuur is, soos baie natuurlike fenole, 'n anti-oksidant in vitro in die sin dat dit reaktief is teenoor vrye radikale soos reaktiewe suurstof spesies (ROS). ROS en vrye radikale is moontlike oorsake van kanker en skade aan DNS, en versnel selveroudering. 

In velprodukte wat askorbiensuur en vitamien E bevat, kan ferulasuur oksidatiewe stres en die vorming van timien dimere in die vel verminder.

Dit word gebruik as 'n matriks vir proteïene in MALDI massaspektrometrie analises.


</doc>
<doc id="126017" url="https://af.wikipedia.org/wiki?curid=126017" title="Hartversaking">
Hartversaking

Hartversaking, dikwels ook kongestiewe hartversaking genoem, vind plaas wanneer die hart nie meer doeltreffend genoeg pomp om die nodige bloedvloei te handhaaf nie. Tekens en simptome sluit gewoonlik kortasemheid, oormatige moegheid en beenswelling in. Die kortasemheid is gewoonlik erger tydens oefening en wanneer gelê word, en die persoon kan snags wakker word daarvan. Borspyn, insluitende angina, kom nie gewoonlik voor weens hartversaking nie.

Algemene oorsake van hartversaking sluit in kroonslagaarsiektes (onder meer ’n vorige hartaanval), hoë bloeddruk, atriale fibrillasie, hartklepaandoening, ’n oormaat alkoholverbruik, infeksie en kardiomiopatie met ’n onbekende oorsaak. Hulle veroorsaak hartversaking deur óf die struktuur óf die werking van die hart te verander. 

Daar is twee soorte hartversaking, na gelang van wat aangetas is: die vermoë van die linkerhartkamer om saam te trek of die hart se vermoë om te ontspan. Die erns van die siekte word gewoonlik bepaal deur die graad van probleme met oefening. Hartversaking is nie dieselfde as hartspierinfarksie (waar ’n deel van die hartspier doodgaan) of hartstilstand (waar die bloedvloei heeltemal ophou) nie. Ander siektes wat soortgelyke simptome kan hê, is obesiteit, nierversaking, lewerprobleme, bloedarmoede en skildkiersiekte.

Die toestand word gediagnoseer deur die geskiedenis van die simptome in ag te neem en ’n fisieke ondersoek te doen wat eggokardiografie kan insluit. Bloedtoetse, elektrokardiografie en borsradiografie kan ook help om die onderliggende oorsaak vas te stel. 

Behandeling hang af van die erns en oorsaak van die siekte. In minder ernstige gevalle bestaan die behandeling gewoonlik uit leefstylaanpassings soos om op te hou rook, oefening, en dieetaanpassings sowel as medikasie. In gevalle waar die linkerhartkamer aangetas is, word inhibeerders en blokkeerders aanbeveel. In ernstige gevalle kan aldosteroonantagoniste of hidralasien met ’n nitraat gebruik word. ’n Ontwateringsmiddel is nuttig teen vloeistofretensie. Soms, na gelang van die oorsaak, kan ’n toestel soos ’n pasaangeër ingeplant word. 

As alle ander behandelings ondoeltreffend is, kan ’n hartkamerhulptoestel of hartoorplanting aanbeveel word.



</doc>
<doc id="126022" url="https://af.wikipedia.org/wiki?curid=126022" title="Asima Chatterjee">
Asima Chatterjee

Asima Chatterjee (23 September 1917 – 22 November 2006) was 'n Indiese organiese chemikus wat bekend is vir haar werk in organiese chemie en plantgeneeskunde. Voorbeelde van haar mees noemenswaardige werk is navorsing op vinca alkaloïede, en die ontwikkeling van anti-epileptiese medikasie en anti-malariamedisyne. Sy het ook baie werke oor medisinale plante van die Indiese subkontinent gepubliseer. Sy was die eerste vrou om 'n doktorsgraad in die Wetenskap aan 'n Indiese Universiteit te verwerf.

Asima Chatterjee is gebore (as Asima Mookerjee) op 23 September 1917 in Bengale. Chatterjee het in Kolkata grootgeword in 'n middelklasgesin waar sy aangemoedig is om 'n goeie opvoeding te bekom. Sy het haar pa se belangstelling in plantkunde gedeel. Sy het in 1936 haar graad in chemie met lof behaal aan die Scottish Church College van die Universiteit van Kolkata.

Asima Chatterjee het 'n meestersgraad (1938) en 'n doktorsgraad (1944) in organiese chemie aan die Universiteit van Kolkata ontvang, en het hiermee die eerste Indiese vrou geword om 'n doktorsgraad in die wetenskap te kry. Haar doktorale navorsing het gefokus op die chemie van plantprodukte asook sintetiese organiese chemie. Onder haar instrukteurs was Prafulla Chandra Roy en Satyendra Nath Bose. Sy het daarbenewens navorsingservaring aan die Universiteit van Wisconsin-Madison en Caltech opgedoen.

Chatterjee se navorsing was gefokus op die chemie van natuurlike produkte en het gelei tot anti-konvulsiewe, anti-malaria, en chemoterapeutiese middels. Sy het ongeveer veertig jaar gewy aan navorsing oor verskeie alkaloïedverbindings. Sy het ook die anti-epileptiese aktiwiteit in "Marsilea minuta" en anti-malaria-aktiwiteit in die plante "Alstonia scholaris", "Swertia chirata", "Picrorhiza kurroa" en "Caesalpinia crista" ontdek. Hierdie middels het egter hulself nie as klinies mededingend bewys teenoor die medikasie wat tans gebruik word vir hierdie toestande nie. Haar werk het gelei tot die ontwikkeling van 'n anti-epileptiese medikasie (Ayush-56) en 'n paar anti-malaria medisynes.

Chatterjee het ongeveer 400 artikels geskryf wat in nasionale en internasionale joernale gepubliseer is.

Chatterjee se bydraes tot die wetenskap sluit in:

Sy het by die Dame Brabourne Kollege van die Universiteit van Calcutta. In 1954 het Chatterjee by die "University College of Science" van die Universiteit van Kolkata aangesluit as 'n medeprofessor in suiwer chemie, en het later daar as volle professor die Khaira leerstoel beklee.




</doc>
<doc id="126023" url="https://af.wikipedia.org/wiki?curid=126023" title="Mbiyamitirivier">
Mbiyamitirivier

Die Mbiyamitirivier is 'n rivier wat vir sy hele lengte in die verre suide van die Krugerwildtuin vloei. Sy monding is aan die noordebank van die Krokodilrivier naby Marlothpark in Mpumalanga, Suid-Afrika.



</doc>
<doc id="126024" url="https://af.wikipedia.org/wiki?curid=126024" title="Saringwarivier">
Saringwarivier

Die Saringwarivier is 'n rivier wat vir sy hele lengte aan die westekant van die Krugerwildtuin vloei. Sy monding is aan die noordebank van die Sabierivier naby Hazyview in Mpumalanga, Suid-Afrika.



</doc>
<doc id="126025" url="https://af.wikipedia.org/wiki?curid=126025" title="Phabenirivier">
Phabenirivier

Die Phabenirivier is 'n rivier wat vir sy hele lengte aan die wesgrens van die Krugerwildtuin, in Mpumalanga, Suid-Afrika vloei. Sy monding is aan die suidebank van die Sabierivier naby die toegangshek met dieselfde naam.



</doc>
<doc id="126026" url="https://af.wikipedia.org/wiki?curid=126026" title="Langspruit">
Langspruit

Die Langspruit is 'n rivier wat vir sy hele lengte aan die westekant van die Krugerwildtuin vloei. Sy monding is aan die noordebank van die Sabierivier in Mpumalanga, Suid-Afrika.



</doc>
<doc id="126031" url="https://af.wikipedia.org/wiki?curid=126031" title="Achille Valenciennes">
Achille Valenciennes

Achille Valenciennes (9 Augustus 1794 – 13 April 1865) was 'n Franse dierkundige.

Valenciennes is in Parys gebore en het onder Georges Cuvier gestudeer. Valenciennes het parasitiese wurms in mense bestudeer en 'n belangrike bydrae gelewer tot parasitologie. Valenciennes het ook 'n verskeidenheid taksonomiese klasiifikasies gedoen en fossiele met bestaande spesies verbind.

Hy het saam met Cuvier gewerk aan die 22-volume "Histoire Naturelle des Poissons", ("Natural History of Fish") (1828–1848), en later alleen, nadat Cuvier oorlede is in 1832. In 1832 het hy vir Henri de Blainville (1777–1850) opgevolg as voorsitter van die "Histoire naturelle des mollusques, des vers et des zoophytes" by die "Muséum national d'histoire naturelle".

Vroeg in sy loopbaan is hy deur Alexander von Humboldt (1769–1859) versoek om diere te beskryf en te klassifiseer, wat laasgenoemde op sy reistogte in die Amerikaanse trope gevind het. Dit het tot 'n lewenslange vriendskap tussen die twee gelei. Valenciennes is die binomiale kenner van verskeie visspesies.

Hy het ook tot herpetologie 'n bydra gemaak, deur twee nuwe reptielspesies te beskryf.

Die Orgaan van Valenciennes, 'n deel van die anatomie van die vroulike "Nautilus"-genus, wat se doel nog steeds onbekend is, is na hom genoem.

'n Spesie van die akkedisse, "Anolis valencienni", is na hom genoem.


</doc>
<doc id="126032" url="https://af.wikipedia.org/wiki?curid=126032" title="Blondie">
Blondie

Blondie is 'n Amerikaanse rockgroep wat deur sanger Debbie Harry en kitaarspeler Chris Stein gestig is. Die groep was pioniers in die vroeë Amerikaanse new wave- en punk-omgewing van die middel- tot laat-1970's. Hul eerste twee albums het sterk elemente van hierdie genres bevat, en hoewel hulle aanvanklik in die Verenigde Koninkryk en Australië hoofstroomsukses behaal het, is hulle in die Verenigde State as 'n ondergrondse musiekgroep beskou tot en met die vrystelling van "Parallel Lines" in 1978. In die daaropvolgende drie jare het die groep menige treffer-enkelspelers vrygestel, waaronder "Call Me", "Rapture" en "Heart of Glass", en het hulle bekendheid verwerf vir hul eklektiese mengsel van musikale style wat elemente van disco, pop, reggae en vroeë kletsrym ingesluit het.

Blondie het ná die vrystelling in 1982 van hul sesde ateljeealbum, "The Hunter", ontbind. Debbie Harry het met gemengde resultate 'n sololoopbaan bly volg nadat sy 'n paar jaar vry geneem het om na haar lewensmaat Chris Stein, wat met 'n rare outo-immuniteitskwaal van die vel gediagnoseer is, om te sien. Die groep is in 1997 herstig en het opnuut sukses behaal met hul nommereen-treffer "Maria" in die Verenigde Koninkryk in 1999, presies 20 jaar ná hul eerste VK-nommereen-enkelspeler "Heart of Glass".

In die daaropvolgende jare het die groep regoor die wêreld getoer en opgetree. Hulle is in 2006 in die Rock and Roll Hall of Fame opgeneem. Blondie het tot op hede 40 miljoen plate verkoop en is steeds aktief. Die groep se tiende ateljeealbum, "Ghosts of Download", is in 2014 uitgereik en hul elfde ateljeealbum, "Pollinator", is op 5 Mei 2017 vrygestel.


</doc>
<doc id="126034" url="https://af.wikipedia.org/wiki?curid=126034" title="Lomatirivier">
Lomatirivier

Die Lomatirivier of Mlumati vloei in Mpumalanga en eSwatini. Die rivier ontspring suid van Barberton in Mpumalanga, en vloei ook vir 'n kort entjie deur die noordweste van eSwatini. Hierna vloei dit in die Driekoppiesdam in Suid-Afrika in om verder noord en oos te draai, verby verskeie nedersettings in Mpumalanga. Uiteindelik mond die rivier uit in die Komatirivier op pad na Mosambiek en die Indiese Oseaan toe.

Die Laeveld-kurper ("Serranochromis meridianus") kom in die rivier voor.


</doc>
<doc id="126035" url="https://af.wikipedia.org/wiki?curid=126035" title="Saint-Denis-d'Aclon">
Saint-Denis-d'Aclon

Saint-Denis-d'Aclon is 'n Franse dorp in die département Seine-Maritime (région Normandië), wes van Dieppe, met sowat 150 inwoners (2014).

Die dorp is geleë in die Pays de Caux, op die linkeroewer van die Saânerivier. 


</doc>
<doc id="126036" url="https://af.wikipedia.org/wiki?curid=126036" title="Malalane (dubbelsinnig)">
Malalane (dubbelsinnig)



</doc>
<doc id="126038" url="https://af.wikipedia.org/wiki?curid=126038" title="Dalmatian">
Dalmatian

Die Dalmatian is 'n mediumgrootte honderas, bekend vir sy unieke haarkleur van swart- of lewerkolletjies. Hulle is vroeër jare hoofsaaklik gebruik as vervoerhonde. Ten spyte van sy naam, is daar min tot geen bewys dat die ras sy oorsprong het in die historiese omgewing van Dalmasië nie. Deesdae is dit 'n gewilde familietroeteldier en baie entoesiaste skryf hul Dalmatians in vir kennelklubkompetisies.


</doc>
<doc id="126041" url="https://af.wikipedia.org/wiki?curid=126041" title="Sorbitol">
Sorbitol

Sorbitol, minder algemeen bekend as glusitol, is 'n suikeralkohol met 'n soet smaak, wat stadig deur die menslike liggaam gemetaboliseer word. Dit kan verkry word deur die reduksie van glukose, wat die aldehiedgroep verander in 'n hidroksielgroep. Die meeste sorbitol word uit glukosestroop vervaardig, maar kom ook in die natuur voor, byvoorbeeld in appels, pere, perskes en pruime. Dit word deur sorbitol-6-fosfaat 2-dehidrogenase omgeskakel na fruktose. Sorbitol is 'n isomeer van mannitol, 'n ander suikeralkohol; die twee verskil slegs in die oriëntasie van die hidroksielgroep op koolstof nommer 2. Ten spyte hiervan, het hierdie twee suikeralkohole baie verskillende smeltpunte, natuurlike bronne, en toepassings.

Sorbitol is 'n suikerplaasvervanger, en wanneer dit in voedsel gebruik word, het dit die INS nommer en E nommer 420. Sorbitol is sowat 60% so soet soos sukrose (tafelsuiker).

Sorbitol word 'n voedsame versoeter genoem, omdat dit voedselenergie verskaf: 2.6 kilokalorieë (11 kilojoules) per gram teenoor gemiddeld 4 kilokalorieë (17 kilojoules) vir koolhidrate. Dit word dikwels gebruik in dieetvoedsel (byvoorbeeld in koeldrank en roomys), pepermente, hoesstroop en suikervrye kougom.

Dit kom ook natuurlik voor in baie steenvrugte en bessies van bome van die genus "Sorbus".

Soos met ander suikeralkohole, kan voedsel wat sorbitol bevat, tot 'n omgekrapte maag lei. Sorbitol kan as 'n lakseermiddel gebruik word wat mondelings geneem word, of as 'n lawement. Sorbitol werk as 'n lakseermiddel deur water in die dikderm in te trek, wat dermbeweging stimuleer. Sorbitol is bepaal om veilig te wees vir gebruik deur ouer mense, alhoewel dit nie aanbeveel word om dit sonder mediese advies te gebruik nie. Sorbitol kom in sekere gedroogde vrugte voor, en dra moontlik by tot die lakserende werking van pruimedante. Sorbitol is in 1872 ontdek in die vars sap van "Sorbus aucuparia" bessies. Dit kom ook in die vrugte van appels, pruime, pere, kersies, dadels, perskes en appelkose voor.

Sorbitol word in bakteriële kultuurmedia gebruik om die patogeniese "Escherichia coli" O157:H7 te onderskei van meeste ander tipes, omdat daardie tipe gewoonlik nie in staat is om sorbitol te fermenteer nie, in teenstelling met 93% van die bekende "E. coli" tipes.

'n Behandeling vir hipokalemie (verlaagde bloed kalium) bestaan uit sorbitol en die ioonuitruilhars natriumpolistireensulfonaat (handelsnaam "Kayexalate ®" ). Die hars ruil magnesiumione teen natriumione in die derm uit, terwyl sorbitol die liggaam help om die hars vinnig uit te skei. In 2010 het die amerikaanse FDA gewaarsku van 'n verhoogde risiko vir GI nekrose met hierdie kombinasie.

Sorbitol word ook gebruik in die vervaardiging van sagte gel kapsules om enkele dosisse van vloeibare medisyne toe te dien.

Sorbitol word dikwels in moderne skoonheidsmiddels as 'n humektant en verdikker gebruik. Dit word ook in mondspoelmiddels en tandepasta gebruik. Sommige deurskynende gels kan slegs met sorbitol gemaak word, as gevolg van sy hoë brekingsindeks.

Sorbitol, gemeng met sukrose en natriumpolifosfate, word as 'n teenvriesmiddel gebruik in die vervaardiging van surimi, 'n rou vispasta. Dit word ook gebruik as 'n humektant in sekere sigarette.

Buiten sy gebruik as 'n suikerplaasvervanger in voedsel met verlaagde suiker, vind sorbitol ook toepassing as 'n bestanddeel in koekies en lae-vog voedselsoorte soos grondboontjiebotter en konfyt. Dit is ook waardevol in bakware, want dit dien as 'n plastiseerder, en vertraag die verouderingsproses van brood.

'n Mengsel van sorbitol en kaliumnitraat word in party modelvuurpyle as 'n vaste brandstof gebruik.

Sorbitol kan moontlik 'n belangrike chemiese tussenproduk in die produksie van brandstowwe uit biomassa word. Koolhidraatfraksies in biomassa, byvoorbeeld sellulose, ondergaan opeenvolgende hidrolise en hidrogenasie in die teenwoordigheid van metaalkatalisators om sorbitol te produseer. Volledige reduksie van sorbitol stel die weg na alkane soos heksaan oop, wat op hulle beurt gebruik kan word as biobrandstowwe. Die waterstof wat vir hierdie reaksie benodig word kan geproduseer word uit die waterfase katalitiese hervorming van sorbitol.
Hierdie chemiese reaksie is eksotermies, en 1.5 mol van sorbitol genereer ongeveer 1 mol van heksaan. Wanneer waterstof saam toegevoer word, word daar geen koolstofdioksied geproduseer nie.

Poliole vanaf sorbitol word in die produksie van poliuretaanskuim in die konstruksiebedryf gebruik.

Sorbitol word ook bygevoeg na elektroporering van giste in genetiese transformasieprotokolle, om die osmolariteit van die medium te verhoog sodat die selmembrane kan herstel.

Aldosereduktase is die eerste ensiem in die sorbitol-aldose reduktaseroete wat verantwoordelik is vir die reduksie van glukose na sorbitol, sowel as die reduksie van galaktose na galaktitol. Te veel sorbitol wat vasgevang word in die selle van die retina, die lens, en die Schwannselle wat perifere senuwees miëlineer is dikwels die resultaat van langtermyn hiperglisemie wat gepaard gaan met swakbeheerde suikersiekte. Dit kan hierdie selle beskadig, wat lei tot retinopatie, katarakte en perifere neuropatie, onderskeidelik. Aldose reduktase inhibitore, stowwe wat die aksie van aldosereduktase belemmer, word tans ondersoek as 'n manier om hierdie skade te voorkom of vertraag.

Mense met onbehandelde coeliakie toon dikwels swak sorbitolabsorpsie, as 'n gevolg van dundermskade. Sorbitolwanabsorpsie is 'n belangrike oorsaak van volgehoue simptome in pasiënte wat reeds op 'n glutenvrye dieet is. Die sorbitol waterstof-asemtoets is voorgestel as 'n metode om coeliakie op te spoor, maar alhoewel dit nuttig kan wees in 'n navorsingsopset, word dit nog nie aanbeveel as 'n diagnostiese hulpmiddel in die kliniese praktyk nie.

Sorbitol wat bygevoeg word by natriumpolistireensulfonaat (SPS, wat gebruik word in die behandeling van hiperkalemie) kan komplikasies veroorsaak in die spysverteringskanaal, insluitend bloeding, geperforeerde kolonsere, isgemiese kolitis en kolonnekrose, veral in pasiënte met uremie. Die volgende risikofaktore word voorgestel vir skade deur sorbitol: immuunonderdrukking, hipovolemie, postoperatiewe toestand, lae bloeddruk na hemodialise, en perifere vaskulêre siekte. SPS-sorbitol moet dus met sorg gebruik word in die bestuur van hiperkalemie.

Die inname van groot hoeveelhede sorbitol kan lei tot buikpyn, winderigheid, en ligte tot ernstige diarree. Gereelde sorbitolinname van meer as 20 g per dag in suikervrye kougom het al gelei tot ernstige diarree, wat ongewensde gewigsverlies veroorsaak het, of selfs hospitalisasie benodig het. In vroeë studies het 'n dosis van 25 g sorbitol wat oor die tydperk van 'n dag ingeneem is, 'n lakserende effek in slegs 5% van individue veroorsaak.



</doc>
<doc id="126042" url="https://af.wikipedia.org/wiki?curid=126042" title="Routot">
Routot

Routot is 'n Franse dorp in die département Eure (région Normandië), wes van Rouen, met sowat 1 500 inwoners (2014).

Die dorp is geleë in die Roumois.

Die dorp word as "Rouetot" vir die eerste keer in 1180 genoem.


</doc>
<doc id="126043" url="https://af.wikipedia.org/wiki?curid=126043" title="Tydskrif vir Letterkunde">
Tydskrif vir Letterkunde

Tydskrif vir Letterkunde is ’n akademiese tydskrif vir Afrikaletterkunde. Die tydskrif publiseer hoofsaaklik navorsingsartikels wat aan eweknie-evaluering onderwerp is. Die tydskrif publiseer ook oorsigte, resensie-artikels, resensies en huldeblyke. "Tydskrif vir Letterkunde" speel ’n belangrike rol omdat dit oopstaan vir die Afrikakontinent, sy mense, tradisies, kulturele praktyke en tale wat alle mense verryk. Die hoofredakteur is Hein Willemse (Universiteit van Pretoria, Suid-Afrika) en die redakteur is Jacomien van Niekerk (Universiteit van Pretoria, Suid-Afrika).


Daar verskyn onder redaksie van Hein Willemse spesiale uitgawes wat aan die letterkundes van sekere Afrikalande gewy word.

Enkele uitgawes word ook gewy aan die oeuvres van outeurs:

"Tydskrif vir Letterkunde" het voorheen bekend gestaan as "Die Afrikaanse boek" en daarna "Jaarboek van die Afrikaanse Skrywerskring". "Die Afrikaanse Boek" is in 1936 opgerig as die lyfblad van die Afrikaanse Skrywersvereniging.  Die Skrywerskring is gestig in Johannesburg met die doel om die “Afrikaanse Letterkunde en positiewe kuns te bevorder.” Die titel van die boek is later verander na "Jaarboek van die Afrikaanse Skrywerskring" en hierdie titel is behou tot in 1950. Die eerste uitgawes is saamgestel onder leiding van C.M. van den Heever, Abel Coetzee en ’n paar ander skrywers wat behoort het tot die Afrikaanse Skrywerskring. Die Skrywerskring het nie toegelaat dat onder meer vroue by die groep mag aansluit nie. Die digter, Elisabeth Eybers, kon byvoorbeeld nie by die groep aansluit nie en het per geleentheid die Skrywerskring beskryf as “Die Johannesburgse Vereniging vir Manlike Belangstellendes in die Letterkunde.”

Die Skrywerskring was geaffilieer aan die Internasionale PEN-klub, "A World Association of Writers", met die stigting van die groep in 1934. Vir die PEN-klub is die beskerming van skrywers se intellektuele eiendom belangrik. Dit is verder belangrik dat ’n skrywer vryheid tot uitspraak het sodat daar ruimte geskep word vir diverse stemme wat nodig is in ’n demokrasie. Met die NP se oorname in 1948 is daar streng instelling en toepassing van die apartheidsbeleid. Die Skrywerskring het hom na aan die regerende party geskaar en neutraal gereageer op die verwikkelinge in die politieke sfeer. Die Skrywerskring wou geen polemiese skrywery of groepsbelange uitdruk in die tydskrif nie omdat die hoofklem vir hulle op letterkunde geval het. Tydens ’n kongres in 1948 maak PEN-lede kapsie teen diskriminasie wat voorkom in die apartheidsbeleid wat die Suid-Afrikaanse regering ingestel het. Die voortdurende spanning tussen die Skrywerskring en die PEN-klub veroorsaak dat die Skrywerskring later sy lidmaatskap aan die vereniging onttrek.

Vanaf 1951 word die tydskrif kwartaalliks gepubliseer en herbenoem tot "Tydskrif vir Letterkunde" onder redaksie van C.M. van den Heever. Van den Heever sou vir 21 jaar redakteur wees tot en met sy dood in 1957. ’n Eenmalige uitgawe verskyn in die 1960’s, onder redakteurskap van Abel Coetzee, met die titel "60" en die ondertitel "Tydskrif vir Letterkunde". Dit titel van "60" was deel van ’n poging om aan te sluit by toonaangewende skrywers van hierdie tyd. Die volgende uitgawe se titel het egter weer "Tydskrif vir Letterkunde" gelees. Voortaan is die tydskrif uitgegee onder hierdie titel. In ’n 1963-uitgawe van die tydskrif verwoord Coetzee sy steun vir die sensuurbeleid:

“Waar dit nou in ons volksgemeenskap gebeur dat die uiterste vryheid van bepaalde kunstenaars in bepaalde rigtings in beslag gelê is moet ons as verantwoordelike volksgenote aanvaar dat die staatsbestuurlike funksionele groep dreigende gevare vir die gemeenskap sien groei, wat net op die manier bekamp kan word. Ons moet aanneem dat die optrede in goeie trou geskied en dat inperkinge óf net tydelik sal wees, óf net in die allernoodsaaklikste gevalle toegepas sal word.”

In sy vroeë geskiedenis is "Tydskrif vir Letterkunde" gekritiseer omdat dit geld van die sentrale regering ontvang het vir befondsing. Die tydskrif het ook fondse bekom van die Afrikaanse Persfonds (’n trust wat opgerig is uit persoonlike fondse van generaal J.B.M. Hertzog). In 1976 word die befondsing gestaak omdat die Persfondstrustees ’n klemverskuiwing gehad het, soos hulle aan die redakteur van toe, Elize Botha, verduidelik het. Botha het later finansiële ondersteuning bekom van Nasionale Pers Bpk wat tot in 2001 fondse verskaf het. Van toe af is advertensies en outeursbladgelde die hoofbronne van inkomste vir die tydskrif.

Die beleid oor die beheer van publikasies wat die NP destyds ingestel het, het ’n versigtige reaksie by die Skrywerskring ontlok omdat hulle nie die owerhede wou irriteer nie. Aanvanklik was daar lede van die Skrywerskring betrokke by die publikasiebeheeromgewing. ’n Figuur soos Van Wyk Louw het weer beswaar aangeteken teen die sensuurbeleid. Hy het ook in die tydskrif "Standpunte" ’n debat daaroor gepubliseer waaraan leidende figure deelgeneem het.

Eers in die 1970’s sou die Skrywerskring en "Tydskrif" reageer op die Wysigingswet op Publikasiebeheer (wat ingehou het dat appél oor sensuur op ’n werk by die howe aangeteken kon word). Vandag staan "Tydskrif vir Letterkunde" sterk “teen enige maatreël wat ons vryheid van spraak aan bande lê” en is "Tydskrif" “grondig gekant teen enige vorm van publikasiebeheer wat die wese van ons demokrasie aantas.”

Tussen "Tydskrif vir Letterkunde" en "Standpunte" was daar ’n sogenaamde Noord-Suid-stryd. Dit het ’n geografiese stryd in letterkundige beskouings tussen die Noorde, die voormalige Transvaal, en die Suide, die huidige Wes-Kaap, ingehou. "Standpunte" se eerste uitgawe is in 1945 gepubliseer. Dit was belangrik vir die redaksielede om ’n literêre platform te hê waar die Afrikaanse letterkunde bespreek kon word sonder enige invloed en druk van buite af. In 1986 is die laaste uitgawe van "Standpunte" gepubliseer.

Eliza Botha sê oor dié stryd: “Vir baie jare het die persepsie bestaan dat "Standpunte" ’n ‘suidelike’ literêre beskouing onderhou, en die "Tydskrif" ’n ‘noordelike’ – wat dit presies beteken het, wil ek hier nie probeer uitlê nie; daar was in elk geval in die vroeë dekades van die tydskrifte se geskiedenis aanvoelbare spanning tussen die groepering rondom die Louws, en dié rondom C.M. van den Heever en sy vriend en kollega Abel Coetzee. Later het die spanning Noord-Suid een van die gemeenplase in literêre gesprekke geword.”

Van 1966 tot 1973 was Coenie Rudolph redakteur van "Tydskrif vir Letterkunde". Rudolph was ’n Pretoriase skrywer en onderwyskollegedosent. Tydens sy redakteurskap publiseer ’n aantal nuwe kreatiewe stemme, onder andere Abraham H. de Vries, Hennie Aucamp, Ingrid Jonker en Chris Barnard.

Eliza Botha word in 1973 aangestel as die nuwe redakteur. Botha was ’n Suid-Afrikaanse akademikus en literêre teoretikus. Sy het aan verskeie universiteite doseer onder meer die Universiteit van Suid-Afrika en die Universiteit van Pretoria. Botha se aanstelling as redakteur van "Tydskrif vir Letterkunde" is ’n merkwaardige gebeurtenis juis omdat die Skrywerskring voorheen nie toegelaat het dat vroue deel van die vereniging mag wees nie. Onder Botha het die tydskrif gedy en ’n nuwe geslag “Tagtigers” het onder meer daarin gepubliseer. Henning Pieterse , ’n skrywer, digter en Hertzogpryswenner, is aangestel as Botha se opvolger. Pieterse was redakteur van die tydskrif van 1992 tot 2002. Gedurende hierdie tyd ontbind die Skrywerskring.

Hein Willemse word in 2003 aangewys as redakteur. Willemse is ’n Suid-Afrikaanse akademikus, literêre kritikus, aktivis en outeur. Onder sy leiding word ’n paar veranderinge by die tydskrif aangebring. Die tydskrif publiseer nie meer alleenlik oor Afrikaanse letterkunde nie, maar het uitgebrei om letterkunde op die Afrikakontinent in te sluit. Daar is ook redakteurs en medewerkers van Afrika, Noord-Amerika en Europa aangestel. Omdat daar medewerkers van verskeie ander lande is, is die taalbeleid verander om nie slegs in Afrikaans gepubliseer nie, maar ook in Engels, Frans en Nederlands. Die formaat van die tydskrif is aangepas na hoofsaaklik eweknie-evaluering. Die tydskrif word twee keer per jaar gepubliseer teenoor die vorige vier keer per jaar. Vanaf 2016 word die tydskrif elektronies uitgegee en word slegs elektroniese voorleggings aanvaar.


__INDEKS__

</doc>
<doc id="126044" url="https://af.wikipedia.org/wiki?curid=126044" title="Vantasseliet">
Vantasseliet

Vantasselite is ‘n seldsame aluminium fosfaatmineraal met ‘n chemiese formule Al(PO)(OH) •9HO.
Dit kristalliseer in die ortorombiese stelsel, het 'n wit kleur, 'n hardheid van 2 tot 2,5, 'n wit streep en 'n pêrelagtige glans. 

Dit kom voor in 'n kwartsiet steengroef noord van Bihain, België, en is die eerste keer in 1987 beskryf, en na die Belgiese mineraloog René Van Tassel vernoem.


</doc>
<doc id="126046" url="https://af.wikipedia.org/wiki?curid=126046" title="Vlag van Suid-Korea">
Vlag van Suid-Korea

Die nasionale vlag van Suid-Korea is op 15 Augustus 1948 amptelik in gebruik geneem. Die vlag vertoon ’n enkele wit baan met ’n rooi-en-blou "taeguk" (’n simbool wat balans voorstel) in die middel en ’n trigram gaande na elke hoek van die vlag.

Die vlag se wit veld is ’n tradisionele kleur in die Koreaanse kultuur. Wit was in die 19de eeu ’n algemene verskynsel in die kleredrag van Koreane; dit kom steeds voor in kontemporêre weergawes van tradisionale Koreaanse kledingstukke soos die hanbok. Die kleur stel vrede en reinheid voor.

Die skyf in die middel van die vlag is afgelei van die filosofie van jin en jang en stel balans in die heelal voor. Die rooi helfte stel positiewe kosmiese kragte voor terwyl die blou helfte die teenoorstaande negatiewe kosmiese kragte voorstel.

Die trigramme stel saam beweging en harmonie voor as grondbeginsels. Elke trigram (hangeul: [gwae]; hanja: ) stel een van die vier klassieke elemente voor, soos hieronder uiteengesit:
Die wydte-hoogteverhouding van die vlag is 3:2. Daar is vyf afdelings van die vlag: die taeguk en die vier staafgroeperings. Die deursneë van die skyf is die helfte van die hoogte van die vlag. Die boonste gedeelte van die taeguk is rooi en die onderste gedeelte is blou. Die staafgroeperings kom in die vier hoeke van die vlag voor.

Die kleure van die Taegukgi word in die “Ordonnansiewet op die die Wet rakende die Nasionale Vlag van die Republiek Korea” gespesifiseer. ( 대한민국 국기법 시행령) Tot 1997, toe die Suid-Koreaanse regering besluit het om standaardspesifikasies vir die vlag te verskaf, was daar geen presiese spesifikasies rakende die kleure nie. In Oktober 1997 is ’n presidensiële ordonnansie oor die standaardspesifikasies van die Suid-Koreaanse vlag gepromulgeer, wat in Julie 2007 opgevolg is deur die "Nasionale Vlagwet".

Die kleure word in wetgewing gedefinieer deur die Munsell en CIE kleurstelsels:

Die afwesigheid van ’n nasionale vlag het eers in 1876 ’n gesprekspunt in Korea geword in die tyd van die Joseondinastie. Voor 1876 het Korea geen behoefte aan ’n nasionale vlag gehad nie. Die kwessie het ontstaan gedurende die onderhandelinge vir die Japans-Koreaanse Verdrag van 1876 waar die afgevaardigde van die Japanse Keiserryk die Japanse nasionale vlag vertoon het, terwyl die Joseondinastie geen nasionale simbool gehad het om uit te beeld nie. In daardie tyd het sommige mense voorgestel dat ’n nasionale vlag geskep word, maar die Koreaanse regering het dit as onbelangrik en onnodig geag. Teen 1880 het die vinnige toename in buitelandse onderhandelinge gelei tot die dringende behoefte aan ’n nasionale vlag. Die gewildste voorstel is in die “Koreastrategie”-dokumente vervat en is deur Huang Zunxian, die Chinese afgevaardigde, geskryf. Dit het voorgestel dat die vlag van die Qing-dinastie van China by dié van die Joseondinastie van Korea geïnkorporeer word. In reaksie op die Chinese voorstel, het die Koreaanse regering Lee Young-Sook gestuur om die skema met Li Hongzhang, die Chinese staatsman en diplomaat, te bespreek. Li het met sommige elemente van Huang se voorstel saamgestem met die aanvaarding dat Korea veranderinge sou aanbring. Die Qing-regering het Li se gevolgtrekking bekragtig, maar dit is onbekend hoe entoesiasties die Joseonregering oor hierdie voorstel was.

Die kwessie is vir ’n tydperk nie nagevolg nie, maar het weer ter sprake gekom tydens die onderhandeling van die Verenigde State–Koreaverdrag van 1882, ook bekend as die Shufeldtverdrag. Die kontroversie het gekom nadat die afgevaardigde Lee Eung-Jun ’n soortgelyke vlag aan dié van Japan aan die Chinese amptenaar Ma Jianzhong voorgestel het. In reaksie op die bespreking het Ma hom teen die voorgestelde idee van die gebruik van die Qing-dinastie uitgespreek en het hy ’n vlag met ’n wit agtergrond, ’n halfrooi halfswart skyf in die middel en agt swart stawe om die vlag voorgestel. Op 22 Augustus 1882 het Park Yeong-hyo ’n skaalmodel van die Taegukgi geskep. Park het gevolglik in 1882 die eerste persoon geword om die Taegukgi in die Japanse Keiserryk te gebruik. Op 27 Januarie 1883 het die Joseonregering die Taegukgi amptelik gepromulgeer om as die nasionale vlag gebruik te word.

In 1919 is ’n vlag soortgelyk aan die huidige Suid-Koreaanse vlag deur die voorlopige Koreaanse regering-in-ballingskap wat in China gebaseer was, gebruik.

Na die herstel van onafhanklikheid in Korea in 1945 het die "Taegukgi" in gebruik gebly nadat die suidelike deel van Korea onder invloed van die Verenigde State ’n demokratiese republiek geword het; dit is tewens in die Volksrepubliek Korea gebruik. Naas die "Taegukgi" is die vlag van die Verenigde State ook deur die Amerikaanse Leër se Militêre Regering in Korea gebruik. Hoewel die vlag reeds voor die stigting van die Suid-Koreaanse staat in Augustus 1948 as die "de facto" nasionale vlag gebruik is, is die huidige vlag op 15 Oktober 1949 deur die regering van Suid-Korea as amptelike vlag aanvaar.

In Februarie 1984 is die presiese dimensionele spesifikasies van die vlag op skrif gestel. In Oktober 1997 is die presiese kleure van die vlag deur middel van ’n presidensiële dekreet gespesifiseer.

Volgens die akademikus Brian Reynolds Myers is die Suid-Koreaanse vlag geneig om, in die konteks van die land se samelewing, ’n groter nasionalistiese idee van ’n “Koreaanse ras” voor te stel, eerder as om bloot ’n simbool van die Suid-Koreaanse nasiestaat self te wees.

Die naam van die Suid-Koreaanse vlag is ook gebruik as die naam van ’n Suid-Koreaanse rolprent oor die Koreaanse Oorlog, "Tae Guk Gi", in 2004.



</doc>
<doc id="126049" url="https://af.wikipedia.org/wiki?curid=126049" title="Aandeleblokskema">
Aandeleblokskema

'n Aandeleblokskema is 'n vorm van eiendomsbesit in Suid-Afrika. In 'n aandeleblokskema het eienaars sekere gebruikersregte op bepaalde blokke van eiendom in hul besit, terwyl 'n aandeleblokmaatskappy die hele eiendom besit. Die eienaars is aandeelhouers van hierdie aandeleblokmaatskappy en die gebruikersregte op 'n bepaalde deel van die eiendom is verskans in hul aandele. 

Aandeleblokskemas is in die 1970s en 1980s ontwikkel en is gereguleer met die Wet op die Beheer van Aandeleblokskemas, wet 59 van 1980. Die doel is om die ontwikkeling van gedeelde eiendom te vergemaklik, aangesien die ontwikkeling van gedeelde eiendom in 'n deeltitelskema moeiliker was. So hou ontwikkelaars in die begin groter invloed hou oor die eiendom, aangesien hy steeds die meeste aandele besit. Namate meer aandeleblokke (en dus aandele) van die eiendom verkoop is, raak die aantal aandele in die hande van die ontwikkelaar en dus sy invloed minder.

Die grootste voordeel van 'n aandeleblokskema ten opsigte van voltitel-eiendomme is dat daar 'n beheerraad ingestel mag word. Die beheerraad mag, anders as byvoorbeeld 'n huiseienaarsvereniging, sekere verpligtings oplê aan sy aandeelhouer-eienaars. 'n Beheerraad mag heffings instel, bepaal wanneer aandeleblokke onderverdeel word, waar en wanneer nuwe aandeleblokke geskep word en mag toegang aan mense weier. Ook 'n deeltitelskema mag 'n beheerraad instel, maar die beheerraad mag geen nuwe deeltitels uitsit of bestaande deeltitels onderverdeel nie.

Aandeleblokskemas word veral gebruik om die eienaarskap van woonstelle in woonstelblokke te reël. Soms word aandeleblokskemas ook gebruik om die eienaarskap van landgoedere, privaat dorpe of sekuriteitskomplekse te reël.

Dit is verbode om 'n aandeleblokskema te vestig op landbougrond. Hoewel die aandele in 'n aandeleblokmaatskappy wetlik gesien as onderpand vir lenings kan dien, aanvaar baie banke geen aandeleblokke as onderpand vir lenings nie. 

Veral langs die kus van KwaZulu-Natal is aandeleblokke 'n populêre vorm van eiendomsbesit. Ook die Afrikanerdorp Orania is in die besit van een aandeleblokmaatskappy "Vluytjieskraal Aandeleblok" (VAB), wat gesamentlik deur die aandeelhouer-huiseienaars besit word. Orania het die probleem dat baie banke die aandele nie as sekuriteit vir lenings aanvaar nie opgelos deur sy eie bank te stig. Mede danksy die groei van Orania (en benodigde lenings vir die koop van aandeleblokke) is die "Orania Spaar en Krediet Koöperatiewe Bank" die grootste koöperatiewe bank in Suid-Afrika. Die Afrikanerdorp Kleinfontein is tans in die transisie om 'n aandeleblokmaatskappy op sy eiendom te vestig.



</doc>
<doc id="126051" url="https://af.wikipedia.org/wiki?curid=126051" title="Ribitol">
Ribitol

Ribitol of adonitol is 'n kristallyne pentose alkohol (CHO) wat gevorm word deur die reduksie van ribose. Dit kom natuurlik in die plant "Adonis vernalis" voor, sowel as in die selwande van sekere gram-positiewe bakterieë, in die vorm van ribitolfosfaat, in teichoïese sure. Dit vorm ook deel van die chemiese struktuur van riboflavien en flavienmononukleotied (FMN), 'n nukleotiedkoënsiem wat deur die sogenaamde flavoproteïne gebruik word.



</doc>
<doc id="126054" url="https://af.wikipedia.org/wiki?curid=126054" title="La Chapelle-du-Bourgay">
La Chapelle-du-Bourgay

La Chapelle-du-Bourgay is 'n Franse dorp in die département Seine-Maritime (région Normandië), suid van Dieppe, met sowat 150 inwoners (2014).

Die dorp is geleë in die Pays de Caux. 


</doc>
<doc id="126057" url="https://af.wikipedia.org/wiki?curid=126057" title="Wallonië (Waalse beweging)">
Wallonië (Waalse beweging)

Wallonië (Frans: "Wallonie" [walɔni], Duits: "Wallonie(n)", Nederlands: "Wallonië" [ʋaːˈloːni.ə] , Waals: "Walonreye" ​[walɔnʀɛj]; Luxemburgs: "Wallounesch") is die suidelike deel van België wat deel uitmaak van die Romaanse taalgebied. Hierdie konsep van "Romaanse land" is in 1886 uitgevind en is die basis van die eise van die Waalse beweging wat aan hierdie land verbind is met 'n gemeenskapsprojek wat gegrond is op die ideale van die Franse politieke tradisie. Die politieke konkresie van Wallonië word gemaak deur die ontstaan van die Franssprekende taalgebied van België in 1970 en die Waalse Gewes in 1980. Hierdie twee streke kan ook Wallonië genoem word.

Die woord "Wallonië" kom uit die Franse term "Wallon", wat op sy beurt kom uit "Walh". "Walh" is 'n baie ou Germaanse woord wat gebruik word om die Keltiese of Romaanse populasies aan te dui. Die eerste herkenbare voorkoms van die woord Wallonia is in 1842 in die ""Essai d'étymologie philosophique"" van 'n filoloog en antropoloog van Namen, die abbot Honoré Chavee, wat dit gebruik om die Romanse wêreld aan te dui in teenstelling met Duitsland. Sy "ware betekenis", volgens Albert Henry, kom twee jaar later onder die pen van Francois-Charles-Joseph Grandgagnage, wat deur hierdie woord "hierdie keer min of meer duidelik die Romaanse deel van die jong eenheidstaat België" aandui. Dit was in 1886 met die Waalse skrywer en aktivis Albert Mockel dat die woord "sy politieke betekenis van plaaslike kulturele bevestiging" neem, in teenstelling met die woord Vlaandere wat deur die Vlaamse Beweging gebruik word.

Die idee van "Wallonië" bly voor die begin van die 20ste eeu baie verward. Daar is "Wale" in Vlaandere en Brussel, sowel as op die gebied van die huidige Waalse Gewes. Ons moet wag vir die "Gelijkheidswet" om die vorm duideliker te maak.

Wallonië is 'n Romaanse land volgens die historikus Felix Rousseau vir eeue in die vorm van 'n Latynse deurbraak in die Germaanse Europa. Sy boek "La Wallonie, terre romane" (Die Wallonië, Romaanse grond) begin soos volg:

Dit is dieselfde vir die definisie van Albert Henry waneer hy die geskiedenis van die term in sy boek "Histoire des mots Wallon et Wallonie" (Geskiedenis van die woorde Valon en Wallonië) bestudeer het. Philippe Destatte doen dieselfde deur dit binne die raamwerk van België te plaas:

Met die Gilson-wet om die taalgrens te herstel en die oordrag van die Voeren na die provinsie Limburg in 31 Oktober 1962 in die Kamer gestem, beweer die Waalse beweging die "terugkeer van die Voeren na Luik" ("Le retour des Fourons à Liège"). Dit is van mening dat deel van Wallonië deur Vlaandere beset is. Een van die laaste gebeure van hierdie eis is die Waalse grondwetvoorstel in 2006 deur Jean-Claude Van Cauwenberghe met 'n biregionale status vir die gemeente Voeren in artikel 9. Die voormalige minister-president van die Waalse Gewes het tydens sy mandaat 'n toespraak gelewer op 9 Januarie 2001 waarin Wallonië "van Voeren tot Moeskroen, Nivelles tot Arlon" beskryf word.

Jean-Claude Van Cauwenberghe pleit ook in sy voorgestelde grondwet dat die Duitssprekende munisipaliteite tot Wallonië behoort en die onskendbaarheid van sy grondgebied. Karl-Heinz Lambertz, destijds minister-president van die Duitstalige Gemeenskap van België, stel voor om in 2002 'n referendum in die Duitstalige streek van België te hou vir 'n moontlike skeuring met die Waalse Gewes en 'n status van die vierde Gewes in België. "Van Cau" weier om hierdie outroit eise met die « Wale wat Duits praten » jy bespreek, want sy isis « elke enwoner van Wallonië is Waalse ». Dieselfde definisie van Waalse grondgebied en Waalse identiteit word verdedig deur ander Waalse aktiviste soos José Happart, maar ook José Fontaine en sy " Mouvement du Manifeste Wallon". Maarten Van Ginderachter beskou dit met hierdie definisie : « Het civiele principe wordt hier op zijn kop gezet: niet het individu bepaalt tot welke gemeenschap hij of zij wil behoren, iemands nationale identiteit is volledig bepaald door zijn of haar woonplaats ».

Die Waalse aktivis en direkteur van die "Institut Jules Destrée", Philippe Destatte, meen ook dat hierdie oplegging van identiteit outoritarisme is en dat Wallonië die Franstalige streek is omdat Duitse sprekers in 'n proses van vierde streek is. Ander Waalse aktivise sluiten ook nie die Duitssprekende gemeentes in Wallonië, soos in die geval van François Perin.

Die keuse van 'n hoofstad vir Wallonië deur die Waalse beweging was lank. In die begin was dit Luik, wat die dryfkrag van die Waalse Beweging geword het en die setel van baie "wallingante" -instellings soos die Nasionale Kongres van Wallonië. Jean-Pol Hiernaux vir die nota oor die Waalse hoofstad in die Ensiklopedie van die Waalse Beweging wys daarop dat aktiviste « niks sê oor die keuse van 'n hoofstad vir Wallonië nie. [...] Soms is dit nie eens seker dat hulle dit in Wallonië wil installeer nie ».
Die verandering van die verstand het volgens Hiernaux plaasgevind tussen die Waalse Nasionale Kongres van 1905 wat vir sy Nasionale Liga 'n stoel voorgehou het wat « in Luik as hoofstad van Wallonië gevestig kon word » en die kongres van 1912 wat voorgestel het « die oprigting van 'n Waalse aksiekomitee [...] wat sy vergaderings in Namur sal hou, wat die mees sentrale stad in die Waalse streek is ».
Selfs na die regionalisering van 1980 met die tweede staatshervorming, is die hoofstad van die Waalse Gewes nie amptelik omskryf nie. Dit sal nodig wees om te wag op die besluit van om Namen se « hoofstad van die Waalse Gewes » in te stel, wat sedert 2010 in die « hoofstad van Wallonië en die plek van die plaaslike politieke instellings » hernoem is.
Vir die Waalse Beweging, wat lankal nie besluit het nie, skryf Jean-Pol Hiernaux:

Ten spyte van die feit dat « de meeste historici het erover eens dat ‘Wallonië’ in zijn politieke betekenis - net als ‘Vlaanderen’ - pas ontstond na de stichting van België », die historici van die Waalse beweging soos Jean Pirotte meen dat die Waalse gemeenskap die reg het om sy wortels te soek, insluitend in 'n verlede waar dit nog nie sy huidige naam gehad het nie.
Vir die politieke wetenskaplike André Lecours het Wallonië min historiese betekenis, laat staan dit van Vlaandere soos ons dit vandag verstaan.

Na die erkenning van die Nederlandse taal as 'n nasionale taal op dieselfde manier as die Franse taal, het die Waalse beweging administratiewe skeiding gevra om 'n eentalige gebied in Suid-België te handhaaf.
Sedert 1898 met die Gelijkheidswet, stel Julien Delaitte dit voor die Waalse Liga van Luik voor. Dieselfde organisasie organiseer op 1 Oktober 1905 'n Waalse kongres waar Delaitte die installasie van drie streke in België verdedig: Wallonië, Vlaandere en Brabant.
Wallonië is sedert 1980 politiek verteenwoordig deur die Waalse Gewes. Op 1 April 2010 het die Waalse regering besluit om die term Wallonië vir sy politieke en internasionale verteenwoordiging te gebruik. Die naam Waals Gewes sal egter steeds gebruik word op die amptelike dade waarvoor die wetgewing hierdie gebruik voorskryf.

'N rattachiste stroom ("opnieuw aanhechten" in Frans) sien in Wallonië 'n land wat aan die Franse Republiek behoort, deur sy taal, sy inwoners en hul idees. Hierdie Franse projek spesifiek vir Wallonië het sy eerste manifestasies in die Waalse beweging in 1902 gesien met graaf Albert du Bois en sy kategismus van die Waalse waarin hy die Franse identiteit van die Waalse bevestig.
Sommige Waalse federaliste sien die bestaan van Wallonië as deel van 'n Europa van regio's. Aktiviste soos Jean Rey of Fernand Dehousse of verenigings van die Walloniese beweging soos "Wallonie, Région d'Europe" (Wallonië, Europese regio) het beweer dat die streek se betrokkenheid by die Europese besluitnemingsproses aangewend word. Dit was in hierdie Europese verbintenis dat 'n projek onder leiding van Edgar Faure en Fernand Dehousse op 15 Junie 1985 in Louvain-la-Neuve geskep is: die Raad van Europese Streke, wat in 1987 die Vergadering van die Europese Regio’s geword het en waarin Wallonië deelneem sedert die begin.

Die Waalse beweging beperk Wallonië nie tot 'n grondgebied of 'n institutionele werklikheid met die Waalse Gewes nie, maar beskou dit as 'n maatskappy:

Dit is wat Michel Quévit ondersteun in sy algemene verslag "Wallonië, 'n maatskappy in projek" van die 1ste Kongres "La Wallonie au futur" in Oktober 1987, wat die vraag stel oor die vermoë van Wallonië om 'n identiteit te skep wat die bevolking bymekaar rondom 'n innoverende maatskappyprojek:

José Fontaine maak dieselfde opmerking deur die ontbrekende van 'n maatskappyprojek in Wallonië te ontdek, die hoofoorsaak van die onbeslistheid van die Waalse kulturele identiteit : «Wallonië is 'n projek-minder maatskappy met 'n onvermydelike fuzzy identiteit wat voortspruit uit hierdie gebrek aan 'n projek van 'n maatskappy vir homself ».


</doc>
<doc id="126058" url="https://af.wikipedia.org/wiki?curid=126058" title="Ontwikkelde land">
Ontwikkelde land

’n Ontwikkelde land of geïndustrialiseerde land is ’n soewereine staat met ’n hoogs ontwikkelde ekonomie en gevorderde tegnologiese infrastruktuur in vergelyking met ander lande. Die algemeenste kriteria om die graad van ekonomiese ontwikkeling te bepaal is die bruto binnelandse produk (BBP), bruto nasionale produk (BNP), per capita-inkomste, vlak van industrialisasie, mate van wydverspreide infrastruktuur en algemene lewenstandaard. Dit is debatteerbaar watter kriteria gebruik moet word en watter lande as ontwikkel geklassifiseer kan word.

Ontwikkelde lande het ’n post-industriële ekonomie, wat beteken die dienssektor verskaf meer rykdom as die nywerheidsektor. Daarteenoor is ontwikkelende lande besig om te industrialiseer of hoofsaaklik op landbou aangewese. In 2015 het gevorderde ekonomieë 60,8% uitgemaak van die wêreldwye BBP gebaseer op nominale waardes en 42,9% van die wêreldwye BBP gebaseer op koopkragpariteit (KKP), volgens die Internasionale Monetêre Fonds. In 2015 was die 10 grootste gevorderde ekonomieë volgens BBP in beide nominale en KKP-terme Australië, Kanada, Frankryk, Duitsland, Italië, Japan, Suid-Korea, Spanje, Brittanje en die VSA.

Die Verenigde Nasies (VN) se Menslike-ontwikkelingsindeks is ’n statistiese maatstaf wat ’n land se vlak van menslike ontwikkeling weergee. Terwyl daar ’n sterk verband is tussen ’n lande se MOI-telling en ’n vooruitstrewende enonomie, wys die VN daarop dat die MOI-tellings meer aandui as inkomste of produktiwiteit. Anders as BBP en per capita-inkomste, bring die MOI in berekening hoe inkomste verander word "in opvoedings- en gesondheidsgeleenthede en dus in hoër vlakke van menslike ontwikkeling".

Sedert 1990 het Noorweë (2001–2006, 2009–2013), Japan (1990–1991 en 1993), Kanada (1992 en 1994–2000) en Ysland (2007–2008) die hoogste MOI-telling gehad. Die top-47-lande het tellings van tussen 0,793 in Barbados en 0,955 in Noorweë gehad.

Baie "gevorderde ekonomieë" word gekenmerk deur ’n MOI-telling van 0,9 of hoër. Die laaste verslag is op 21 Maart 2017 gepubliseer.


As nielid van die VN bereken die regering van Taiwan sy eie MOI, wat in 2011 ’n waarde van 0,882 gehad het. Terwyl die MOI vir Hongkong deur die VN bereken word, geld dit nie vir Macau nie. Laasgenoemde se regering het die streek se MOI in 2011 as 0,868 bereken. Hierdie tellings plaas beide Taiwan en Macau gerieflik binne die lys lande met "baie hoë menslike ontwikkeling". 

’n Paar instellings het lyste van ontwikkelde lande opgestel: Die VN (sy lys word hier bo vertoon), die CIA, en ander. 

Die IMF identifiseer 39 "gevorderde ekonomieë". Die Organisasie vir Ekonomiese Samewerking en Ontwikkeling (OESO) se 35 lidlande is bekend as die "klub van ontwikkelde lande". Die Wêreldbank identifiseer 78 "hoëinkomstelande".

Volgens die Wêreldbank word die volgense 78 lande en gebiede geklassifiseer as "hoëinkomste-ekonomieë". Tussen hakies is die jaar/jare waarin hulle so geklassifiseer is sedert klassifisering in 1987 begin is.


Volgens die IMF word die volgende 39 ekonomieë as "gevorderd" geklassifiseer:

Daar is 33 lede in die OESO se hoëinkomstekategorie, soos deur die Wêreldbank bepaal.

Dit sluit in:

25 lande in Europa:
3 lande in Asië:

2 lande in Noord-Amerika:

2 lande in Oseanië:

1 land in Suid-Amerika:



</doc>
<doc id="126061" url="https://af.wikipedia.org/wiki?curid=126061" title="Petljakof Pe-3">
Petljakof Pe-3

Die Petljakof Pe-3 is 'n Russiese nagvegvliegtuig wat tydens die Tweede Wêreldoorlog diens gedoen het. Die "Pe-3" is ontwikkel uit die "Petljakof Pe-2", 'n bomwerper.




</doc>
<doc id="126062" url="https://af.wikipedia.org/wiki?curid=126062" title="Galaktitol">
Galaktitol

Galaktitol (ook dulsitol) is 'n suikeralkohol, die reduksieproduk van galaktose. Dit het 'n effense soet smaak. Mense met 'n tekort aan die ensiem galaktokinase ontwikkel 'n vorm van galaktosemie, waar oortollige galaktitol in die lens van die oog vorm, wat algemeen tot katarakte lei.

Galaktitol word uit galaktose gevorm in 'n reaksie wat gekataliseer word deur aldose-reduktase.

Die ander algemene gebrek in galaktosemetabolisme is 'n onderaktiewe galaktose-1-fosfaat-uridilieltransferase-ensiem. Hierdie is 'n outosomale resessiewe toestand, wat ook veroorsaak dat galaktitol opbou as gevolg van verhoogde konsentrasies van galaktose-1-fosfaat en galaktose. Die toestand kan lei tot 'n vergrote milt en lewer, verstandelike gestremdheid, asook die katarakte wat veroorsaak word deur die opbou van galaktitol.


</doc>
<doc id="126064" url="https://af.wikipedia.org/wiki?curid=126064" title="Mitsubishi Saturn-enjin">
Mitsubishi Saturn-enjin

Die Mitsubishi Saturn of 4G3 enjin is 'n reeks van oorhoofse nokas (OHC) reguit-4 binnebrandenjins wat deur Mitsubishi Motors vervaardig is sedert 1969, saam met die Astron, Orion, en Sirius. Verplasing wissel van 1.2 L tot 1.8 L. Vroeë weergawes het 'n kettinggedrewe klepwerk terwyl die latere weergawes  bandgedrewe en toegerus is met balanseerasse.

'n Weergawe met 'n vroeë iterasie van Mitsubishi se MCA maer-brand stelsel (MCA-IIB), ter vervulling van die intermediêre Japannese uitlaatregulasies vir 1975, was genoem G32A. Diegene met die later, skoonmaker tog, "MCA-Jet" - stelsel genoem G32B. Later het die G32B ook in 'n brandstofingespuite, turbo-aangejaagde model verskyn. Vir sportkompetisie, is 'n weergawe van die 4G32 enjin gebou met 'n DOHC agtklep-silinderkop, en toegerus met twee tweekeel 40 mm Solex systroomvergassers.


</doc>
<doc id="126065" url="https://af.wikipedia.org/wiki?curid=126065" title="Newcastle, Noord-Ierland">
Newcastle, Noord-Ierland

Newcastle is 'n klein kusdorp in die Noord-Ierse graafskap Down met 'n bevolking van 7 444 volgens die sensus van 2001. Die nedersetting, wat administratief aan die Distriksraad vir Newry, Mourne en Down behoort, staan veral bekend vir sy buitengewone ligging aan die Ierse See en aan die voet van die Mourne Mountains, die bergreeks met die hoogste piek in Noord-Ierland, Slieve Donard.

Toeristeaantreklikhede in die gebied sluit naas Newcastle se seepromenade en sandstrand die Royal County Down Golf Club en die Murlough-natuureservaat in, die grootste sandduinhabitat in die Verenigde Koninkryk.

Nadat miljoene pond aan die opgradering van plaaslike fasiliteite bestee is, het Newcastle begin om homself as "activity resort" te bemark. Sukses is onder meer behaal met die plaaslike Halloween-feesviering wat intussen 'n karnavalagtige karakter gekry het.



</doc>
<doc id="126068" url="https://af.wikipedia.org/wiki?curid=126068" title="Hyundai i40">
Hyundai i40

Die Hyundai i40 is 'n groot gesinsmotor vir die Europese mark ontwerp deur die Suid-Koreaanse vervaardiger Hyundai. Dit deel sy platform met die Hyundai Elantra, Verenigde State bemark word en is by die Barcelona-motorskou in 2011 onthul.

In sommige markte word die Sonata steeds as 'n aparte model verkoop, soos in die Verenigde State, waar die i40 nie beskikbaar is nie. Die estate-variant van die i40 is in September 2011 in Europa en Suid-Korea vrygestel, gevolg deur die sedanmodel in Januarie 2012, en is ook beskikbaar in Australië en Nieu-Seeland. 

In Maleisië het Hyundai die i40 by die 2013 Kuala Lumpur Internasionale motorskou vrygestel, in beide die sedan- en toerspesifikasies. Dit is bokant die Hyundai Sonata geplaas. Die enjin is die tweeliter GDI-motor wat gekoppel is aan 'n vingerskuif-sesgang-outomatiese ratkas.

Die motor is ontwerp by Hyundai se Europese R&D-fasiliteit in Russelsheim, Duitsland. Dit word vervaardig in die Ulsan-aanleg in Suid-Korea.

Afhangende op die mark, is tot drie enjins beskikbaar uit 'n totaal van vier, 'n 1.7 L diesel in twee instellings (114 bhp en 134 bhp) en drie petroleenhede 1.6 L (133 bhp) en 2.0 L (175 bhp) "GDI" (of 'n 2.0 L (164 bhp) MPi petrol eenhede. 'n "BlueDrive" opsie sluit in Intelligente Stop & Go (ISG) begin-stop-stelsel en 16 duim laerolweerstandbande, wat lei tot 'n verminderde CO2-vrystelling van 113g/km vir die 85 kW-diesel.


</doc>
<doc id="126070" url="https://af.wikipedia.org/wiki?curid=126070" title="BMW X5">
BMW X5

Die BMW X5 is 'n middel-grootte luukse oorkruis SNV wat deur BMW vervaardig word. Die eerste generasie van die X5, met die onderstelkode E53, het sy debuut in 1999 gemaak. Dit was BMW se eerste SUV en dit bevat ook all-wheel drive en was beskikbaar met óf hand- of outomatiese ratkas. In 2006 is die tweede generasie X5 bekendgestel (intern bekend as die E70), met die wringkragverdeling xDrive alle-wielstelsel gekoppel aan 'n outomatiese ratkas. In 2009 is die X5 M verrigtingsmodel vrygestel as 'n 2010 model.

BMW het die X5 as 'n Sportaktiwiteitsvoertuig (SAV) bekendgestel eerder as 'n SUV, om sy hoofpadvermoë te beklemtoon ten spyte van sy grootte. Net soos by die Lexus RX 300, was die X5 'n verskuiwing weg van bakkie-op-raam SNV's, nou ondersteun deur 'n eenheidsbakonderstel wat in die laat 2000's die toneel sou oorneem. Onder die Duitse luukse motorvervaardigers, terwyl die Mercedes-Benz M-klas die mark 'n jaar vroeër as die X5 betree het, was die X5 die eerste om 'n eenheidsbakonderstel te gebruik, terwyl die M-Klas 'n bakkieplatform tot sy tweede generasie gebruik het. Terwyl die Lexus RX gebaseer is op die Toyota Camry massamarksedan, deel die X5 sy onderstel met die BMW 5-Reeks luukse sedan.

X5's word vervaardig in Greer, Suid-Carolina in die Spartanburg BMW-aanleg, en ook omgebou na gepantserde sekuriteitsweergawes in Meksiko deur BMW se México Toluca-aanleg. Sedert Julie 2009 onderneem Avtotor ook X5-monteerbedrywighede in Kaliningrad, Rusland. In Februarie 2015 het BMW Indië begin met plaaslike produksie van X5's in sy Chennai-aanleg.

BMW se Sportaktiwiteitsvoertuig (SAV)-reeks het sedertdien uitgebrei tot afgeleides van ander BMW nommer-reeksmodelle, die eerste keer in 2003 met die BMW X3 kompakte luukse oorkruiser, en in 2008 met die BMW X6 mediumgrootte luukse koepee-oorkruiser wat sy platform met die X5 deel.

Die BMW E53 X5 oorkruis SNV-voertuig is tussen 1999 en 2006 vervaardig. Die E53 was ontwikkel op 'n tyd toe BMW ook Land Rover besit het, en het voordeel getrek uit die Land Rover tegnologie. Dit deel komponente met die Land Rover Range Rover HSE model; spesifiek die heuweldaalstelsel en veldry-enjinbestuurstelsel en deel ook met die BMW E39 5-reeks; spesifiek die enjinbeheer- en elektroniese stelsels. 

Die hele vermaakstelsel binne die motor (radiofunksie, navigasiestelsel, televisie- en telekommunikasie stelsels, en die buigsame motorrekenaarstelsel) is identies aan die sedan s'n. As gevolg hiervan kan vroeëre X5 modelle opgegradeer word met nuwe BMW-tegnologie (bv. Bluetooth-selfoonkonneksie).

Sedert einde 2008 volg benamings vir die X5 die nuwe BMW naamskema, byvoorbeeld die X5 3.0si staan nou bekend as die X5 xDrive30i, en die X5 4.8i heet nou die X5 xDrive48i. In 2010 voeg BMW die nuwe CIC hardeskyf iDrive-stelsel by, wat die DVD gebaseerde CCC stelsel vervang.

Die BMW E70 is die tweede generasie X5 Sportaktiwiteitsvoertuig (SAV). Dit vervang die BMW X5 (E53) in November 2006. Die tweede generasie X5 se eienskappe sluit vele nuwe tegnologiese vooruitgange in, insluitend BMW se "iDrive"-stelsel as standaardtoerusting en, vir die eerste keer in 'n BMW, 'n opsionele derde ry sitplekke wat passasierskapasiteit tot sewe verhoog.

In 2009 is die xDrive35d dieselenjinvariant van die X5 beskikbaar gestel in Kanada en die Verenigde State, saam met die BMW 335d sedan.

Die BMW X5 M hoëverrigtingsvariant is in April 2009 by die New York Motorskou aan die pers bekendgestel, en verskyn by BMW handelaars in September 2009 as 'n 2010 model. Dit deel dieselfde kragbron as die BMW X6 M, waardeur die X5 M die eerste word om die "M Power V8 Turbo" te gebruik. Dit lewer 555 perdekrag (414 kW) en 680 N·m se wringkrag, en beskik ook oor "M Dynamic Performance Control" vir indrukwekkende hantering.

Die X5 ontvang 'n mid-generasie verfrissing vir die 2011 modeljaar met 'n nuwe voorste buffer en luginlate sowel as 'n verskeidenheid klein kosmetiese veranderinge. Vir die petrol-aangedrewe X5 modelle, word die natuurlik geaspireerde enjins in die xDrive30i en xDrive48i (N52 ek-6 en N62 V8) vervang deur die turboaangejaagde enjins (N55 enkelturbo-reguit-6, N63 twin-turbo V8), wat ook gepaar word met 'n 8-gang outomatiese ratkas. Die xDrive35d ontvang dieselfde uiterlike veranderinge as die res van die modelle, maar andersins geen ander opgraderings nie.

Die BMW F15 is die derde generasie X5 Sportaktiwiteitsvoertuig (SAV), onthul op 30 Mei 2013 en vrygestel in November 2013.

Die nuwe model gebruik dieselfde onderstel en asafstand as die vorige geslag, aanvanklik met 'n keuse van drie enjins: 'n 450 pk V8-petrolenjin (xDrive50i) en twee inlynsessilinder-dieseleenhede, wat 258 pk lewer met een turbo (xDrive30d) en 381 pk met drie turbo's (M50d M Performance). In Desember 2013 is verdere enjinopsies beskikbaar gestel: xDrive40d, xDrive35i en, vir die eerste keer op die X5 model, twee viersilinderenjins in die xDrive25d en sDrive25d (met tweewieltrek).


</doc>
<doc id="126071" url="https://af.wikipedia.org/wiki?curid=126071" title="Pfalz D.III">
Pfalz D.III

Die Pfalz D.III was 'n Duitse dubbeldekker vegvliegtuig wat eers in 1917 tydens die Tweede Wêreldoorlog in diens gestel was. Die ontwerp is beinvloed deur die "LFG-Roland" vegvliegtuie wat Pfalz gebou het. Die "D.III" was 'n rats, beweeglike vliegtuig en maklik om te vlieg.

Aanvanklik was slegs die Beierse eenhede voorsien van die vliegtuig; hoofsaaklik omrede die Pfalz fabriek deur die Beierse Regering beheer was. Die "Pfalz D.XII" was ontwikkel uit die "D.III" en is in 1918 in massas begin produseer. Een van die verbeteringe was dat die verkoeler geskuif is van die boonste vlerk tot by die motor. Dit het verhoed dat vlieëniers brandwonde opdoen indien die verkoeler beskadig word in luggevegte. Die "Pfalz D.XII" was ook effens vinniger as die "Pfalz D.III".




</doc>
<doc id="126073" url="https://af.wikipedia.org/wiki?curid=126073" title="Polikarpof I-15">
Polikarpof I-15

Die Polikarpof I-15 is 'n Russiese dubbeldekker vegvliegtuig wat in die vroeë 1930's ontwikkel is. Dit is ontwikkel vanaf die "Polikarpof I-5". Dit het ook in die eerste twee jaar van die Tweede Wêreldoorlog diens gedoen aan verskeie fronte. Die prototipe, "TsKB-3", het sy nooiensvlug in Oktober 1933 voltooi en produksie het in 1934 begin en vir drie jaar geduur. Die "Polikarpof I-15" was ook gebruik deur die Republikeine gedurende die Spaanse Burgeroorlog waar dit die bynaam "Chato" (platneus) gekry het.

Die eerste vliegtuie het in Oktober 1936 in Spanje gearriveer en gou 'n reputasie as 'n formidable vegter opgebou. Die Spaanse Regering het ook 287 eenhede van die vliegtuig gebou onder lisensie en die vliegtuie het in die hande van die Nasionaliste geval toe die oorlog tot 'n einde gekom het in Maart 1939. Die verbeterde "I-15bis" is vroeg in 1937 getoets; die masjienkap was langer omrede dit met 'n kragtiger enjin toegerus was. Die onderstel was ook bedek met vaartbelynde vorms. Daar was meer as 2,400 eenhede gebou teen die tyd dat produksie tot 'n einde gekom het in 1939. Teen hierdie tyd was die vliegtuig ook reeds in aksie teen Japan in Mantsjoerye. Hier het die vliegtuig soms tweede viool gespeel teen sommige van die Japannese monovlerk vliegtuie. Teen die middel van 1941 was daar nog meer as 1000 van die vliegtuie in diens van die Sowjet Lugmag. Hulle was egter net gebruik vir grondaanvalle. Teen 1942 was die vliegtuig slegs gebruik vir grondaanvalle.

Die "I-15bis" was ook gebruik teen Finland tydens die Winteroorlog. 'n Paar het ook in Spanje diens gedoen en is die "Superchato" genoem.




</doc>
<doc id="126074" url="https://af.wikipedia.org/wiki?curid=126074" title="FIFA Sokker-Wêreldbekertoernooi in 2026">
FIFA Sokker-Wêreldbekertoernooi in 2026

Die 23ste FIFA Sokker-Wêreldbekertoernooi (Engels: "FIFA World Cup"; Frans: "Copa Mundial de Fútbol 2026"; Spaans: "Coupe du monde de football de 2026") sal in Junie en Julie 2026 in Kanada, Meksiko en die Verenigde State aangebied word. FIFA het op 13 Junie 2018, net voor die FIFA Sokker-Wêreldbekertoernooi in 2018 in Rusland, aankondig watter land die toernooi gaan organiseer. Dit sal die eerste toernooi wees wat deur drie lande gemeenskaplik aangebied sal word. Daarbenewens sal dit die vierde toernooi in Noord-Amerika wees, die eerste in Kanada, die tweede in die Verenigde State ná die toernooi van 1994 asook die derde in Meksiko ná die 1970 en 1986. Kandidate vir gasheer was Marokko asook die gemeenskaplike Noord-Amerikaanse bod.

Die toernooi sal vir die eerste keer deur 48 nasionale spanne uitgespook word, insluitend dié van die drie gasheerlande. Die spanne sal in agt groepe met drie spanne verdeel word, waarvan die twee beste spanne van elke groep na die 16de eindrondte sal deurdring. Altesaam sal 80 wedstryde uitgespeel word, waarvan 60 in die Verenigde State en 10 elk in Kanada en Meksiko.

Volgens FIFA se beleid mag net al om die drie toernooie in dieselfde kontinentale organisasie gehou word. Lande van AFC en UEFA was dus onverkiesbaar vir 2026, omdat die toernooi van 2018 aan Rusland en die toernooi van 2022 aan Katar toegewys is.

Kanada, Meksiko en die Verenigde State is op 13 Junie 2018 in Moskou deur die FIFA gekies as die gasheer vir die FIFA Sokker-Wêreldbekertoernooi in 2026. Die enigste ander kandidaatland was Marokko.

Die stemming het as volg verloop:
Die gashere Kanada, Meksiko en die Verenigde State kwalifiseer outomaties vir die FIFA Sokker-Wêreldbekertoernooi in 2026. Van die 45 oorblywende plekke is 16 vir Europese spanne gereserveer, nege vir Afrika, agt vir Asië, ses vir Suid-Amerika, drie vir Noord- en Sentraal-Amerika en een vir Oseanië. Twee plekke sal tydens uitspeelwedstryde tussen Afrika en Noord-/Sentraal-Amerika en tussen Suid-Amerika en Oseanië beslis word.

Die volgende spanne het vir die finale toernooi gekwalifiseer (soos op 14 Junie 2018):

Wedstryde sal in die volgende stede gespeel word:

Die wedstryde sal in twee fases opgedeel word, naamlik die groepuitdunne en die uitklopfase.

48 spanne sal aan die groepuitdunne deelneem. Die boonste twee spanne in elke groep dring na die tweede rondte (die uitklopfase) deur.




</doc>
<doc id="126075" url="https://af.wikipedia.org/wiki?curid=126075" title="Rugbywêreldbeker 2023">
Rugbywêreldbeker 2023

Die Rugbywêreldbeker 2023 sal vanaf 8 September tot en met 21 Oktober 2023, die 200ste herdenking van rugby deur William Webb Ellis, in Frankryk aangebied word. Dit sal die tiende rugbywêreldbeker van die vierjaarlikse rugbywêreldkampioenskap wees wat deur Wêreldrugby aangebied word en die sesde in die Noordelike Halfrond. Verder sal dit ná die toernooie van 2015 (Engeland) en 2019 (Japan) die derde agtereenvolgende Rugbywêreldbeker wees, wat in ’n land van die Noordelike Halfrond aangebied word. Frankryk het voorheen tydens die Rugbywêreldbeker 1991 en Rugbywêreldbeker 1999 as medegasheer opgetree; albei toernooie is saam met die destydse vyfnasies Engeland, Ierland, Skotland en Wallis aangebied; en later die Rugbywêreldbeker 2007 – met enkele wedstryde in Cardiff en Edinburg van die Verenigde Koninkryk – gehuisves; altesaam het Frankryk tydens vier rugbywêreldbekertoernooie as gasheer opgetree, meer as enige ander land.
20 nasionale rugbyspanne vanuit verskeie lande sal aan die Rugbywêreldbeker 2023 deelneem. Die spanne word in vier poele van vyf spanne elk verdeel, waarvan elke span een keer teen al die ander spanne van die poel sal speel. Die boonste twee spanne van elke poel sal hierna vir die uitklopfase kwalifiseer. Die drie beste spanne van elke poel sal outomaties vir die volgende Rugbywêreldbeker 2027 kwalifiseer. Die eindstryd sal waarskynlik op die Stade de France in Saint-Denis beslis word.

Saam met die Olimpiese Somerspele 2024 in Parys sal die Rugbywêreldbeker 2023 een van twee groot sportkompetisies in Frankryk binne een jaar wees.

Vier lande het hulleself beskikbaar gestel om die Rugbywêreldbeker 2023 aan te bied, naamlik: Frankryk, Ierland, Italië en Suid-Afrika, maar Italië het op 28 September 2016 hulself onttrek. Tydens ’n spesiale vergadering van Wêreldrugby wat op 15 November 2017 in Londen gehou is, is Frankryk as die gasheer van die kompetisie aangekondig.

Naas die gasheer Frankryk sal ook die agt deelnemers aan die kwarteindrondte en die ander derdeplek-spanne van die 2019-poelfase vir die Rugbywêreldbeker 2023 kwalifiseer. Vervolgens sal agt van die 20 plekke van die toernooi tydens die kwalifisering uitgespeel word. Twee plekke elk sal vir die nasionale spanne van die Amerikas en Oseanië en een elk vir Afrika en Europa gereserveer wees. Die twee oorblywende plekke sal tydens ’n interkontinentale kwalifiseringrondte (uitspeel tussen Europa en Oseanië) en ’n uitspeel beslis word.

Die Franse Rugbyfederasie se bod is deur Wêreldrugby op 15 November 2017 bo die aansoeke van die Suid-Afrikaanse Rugbyunie en die Ierse Rugbyvoetbalunie gekies. Frankryk het sy bod op 9 Februarie 2017 bekendgestel. Op 17 Maart 2017 is 12 gasheerstede gekies. Dié lys is later op nege stede gereduseer (sonder Parys, Montpellier en Lens).

Die Rugbywêreldbeker 2023 sal oor 44 dae tussen 20 verskillende nasies oor 48 wedstryde gespeel word. Dit sal op 8 September met ’n wedstryd tussen die gasheer, Frankryk, en ’n ander span afskop. Die toernooi sal waarskynlik in die Stade de France van Saint-Denis op 21 Oktober met die eindstryd waarin die wenner van die Webb Ellis-beker in 2023 bepaal word, eindig.

Soos in die Rugbywêreldbekertoernooie van 2003, 2007, 2011, 2015 en 2019 sal die 20 nasies wat vir die Rugbywêreldbeker 2023 kwalifiseer, in vier poele verdeel word. Die poele word verdeel van Poel A tot Poel D en elke poel sal uit vyf spanne bestaan. Elke poel sal een semifinalis en een kwarteindfinalis (outomatiese kwalifiseerders) van die Rugbywêreldbeker 2019, met die ander drie plekke wat deur die kwalifiseringstelsel gevul is, bevat. Elke land speel een keer teen elke ander span in hulle poel: elke land speel dus vier wedstryde in die poelfase.

Klassifisering binne elke poel sal gegrond wees op die volgende puntestelsel:

Bonuspunte wat bydra tot spanne se versamelde wedstrydpuntetelling sal toegeken word in elkeen van die volgende omstandighede (een wedstrydpunt vir elke geval):

Aan die einde van die poelfase word die spanne gerangskik van die eerste na die vyfde posisie, gegrond op versamelde wedstrydpunte, met die twee top spanne wat na die kwarteindstryd sal deurdring.

Van die begin van dié fase af neem die toernooi ’n uitklopformaat aan wat uit agt wedstryde bestaan: vier kwarteindstryde, twee halfeindstryde, ’n derde-plek-wedstryd en die eindstryd.

Die wenner en naaswenner van elk van die poele dring na die uitklopfase deur. Poelwenners speel teen naaswenners in ander poele in die kwarteindstryde, byvoorbeeld: die wenner van Poel A speel teen die naaswenner van Poel B en die wenner van Poel B speel teen die naaswenner van Poel A.

Elke wedstryd in die uitklopfase móét in ’n oorwinning vir een van die spanne eindig. Indien daar na tagtig minute van gewone spel ’n gelykopuitslag is, word daar verder gespeel om te bepaal wie die wenner is. Aanvanklik word daar twee periodes van ekstra tyd gespeel; die spanne speel dan 10 minute aan ’n kant. Indien daar dan steeds geen wenner is nie word daar vir tien minute gespeel in ’n uitklop-formaat, waar die eerste span wat daarin slaag om punte aan te teken, wen. Indien daar steeds nie ’n wenner is na 110 minute nie word die wenner bepaal deur ’n stelskopkompetisie.

Soos tydens die Rugbywêreldbekertoernooie van 2007, 2011, 2015 en 2019 sal die top drie spanne in elke poel outomaties vir die volgende Rugbywêreldbeker 2027 kwalifiseer.




</doc>
<doc id="126076" url="https://af.wikipedia.org/wiki?curid=126076" title="Isomalt">
Isomalt

Isomalt is 'n suikerplaasvervanger, 'n tipe suikeralkohol wat hoofsaaklik gebruik word omdat sy fisiese eienskappe soorgelyk is aan die van suiker. Dit het min of geen invloed op bloedsuiker nie, en stimuleer ook nie die vrystelling van insulien nie. Dit bevorder nie tandbederf nie. Isomalt lewer 2 kcal/g energie as dit verteer word, die helfte soveel as normale koolhidrate soos suiker. Maar, soos die meeste suikeralkohole, kan dit die gastriese effekte hê, insluitend winderigheid en diarree, wanneer dit in groot hoeveelhede ingeneem word (meer as ongeveer 20-30 g per dag). Isomalt word nie volledig geabsorbeer in die dunderm nie, en poliole wat in die dikderm aankom kan weens die osmotiese effek diarree veroorsaak, en stimuleer ook die intestinale flora, wat winderigheid veroorsaak. Soos by ander dieetvesel, kan gereelde gebruik tot desensitisering lei, wat die risiko van intestinale uitwerkings verminder. Isomalt kan gemeng word met 'n hoë-intensiteit versoeter soos sukralose om 'n mengsel te lewer wat ongeveer so soet soos suiker is. 

Isomalt is 'n ekwimolêre mengsel van twee disakkariede wat diastereomere van mekaar is, en wat elk bestaan uit twee suikers: die een bestaan uit glukose en mannitol (α--glukopiranosido-1,6-mannitol) en die ander uit glukose en sorbitol (α--glukopiranosido-1,6-sorbitol). Volledige hidrolise van isomalt lewer dus glukose (50%), sorbitol (25%), en mannitol (25%). Dit is 'n reuklose, wit, kristallyne stof wat ongeveer 5% kristalwater bevat. Isomalt het 'n minimale afkoelingseffek in die mond (positiewe oplossingswarmte), laer as baie ander suikeralkohole soos xylitol en erythritol.

Isomalt word in 'n twee-stadium proses vervaardig waar sukrose eers omgeskep word in isomaltulose, 'n reduserende disakkaried (6-"O"-α--glukopiranosido--fruktose). Die isomaltulose word dan gehidrogeneer op 'n Raney nikkelkatalisator. Die finale produk – isomalt – is 'n ekwimolêre mengsel van 6-"O"-α--glukopiranosido--sorbitol (1,6-GPS) en 1-"O"-α--glukopiranosido--mannitol-dihidraat (1,1-GPM-dihidraat).

Isomalt is sedert 1990 goedgekeur vir gebruik in die Verenigde State. Dit word ook in voedsel toegelaat in Australië, Nieu-Seeland, Kanada, Meksiko, Iran, die Europese Unie, en ander lande.

Isomalt word wyd gebruik in die produksie van suikervrye lekkergoed, veral harde lekkergoed, want dit kristalliseer baie stadiger as die standaard kombinasie van sukrose en koring stroop. Dit word om dieselfde rede in suiker beeldhouwerk gebruik.



</doc>
<doc id="126080" url="https://af.wikipedia.org/wiki?curid=126080" title="Matrjosjka">
Matrjosjka

Matrjosjka (Russies: матрёшка, IFA: /mɐˈtrʲɵʂkə/, ), ook bekend as Russiese pop of skilpop, is ’n houtpop wat deel uitmaak van ’n stel van afnemende grootte wat in mekaar pas. Die naam "matrjosjka" beteken letterlik "dametjie" en is afgelei van die vrouenaam Matrjona of Matrjosja.

’n Stel matrjosjkas (Russiese meervoud: матрёшки, "matrjosjki") bestaan uit ’n houtfiguur wat in die middel oopmaak om ’n kleiner weergawe binne-in te onthul. Dié kan weer oopgemaak word om ’n nog kleiner figuur te onthul, ens. Die kleinste poppie is gewoonlik van ’n enkele stuk hout gemaak en kan nie oopgemaak word nie.

Die eerste matrjosjka-stel is in 1890 deur Wasili Zwjozdotsjkin gemaak van ’n ontwerp deur Sergei Maljoetin, ’n volkskunsskilder van Abramtsewo. Die buitenste laag is tradisioneel ’n vrou in ’n lang tradisionele, vormlose rok. Die figure binne-in kan van enige geslag wees. ’n Groot deel van die kuns lê in die verf van elke pop; dit kan heel oordadig wees. Die poppe word gewoonlik volgens ’n tema geverf; dit kan wissel van feëverhaalkarakters tot Sowjetleiers. Soms word die poppe "baboesjkas" ("oumas", "ou vroue") genoem.

Die eerste matrjosjka-stel is in 1890 deur Wasili Zwjozdotsjkin gemaak en deur Sergei Maljoetin ontwerp. Laasgenoemde was ’n volkskunsskilder op die Abramtsewo-landgoed van Sawwa Mamontof, ’n Russiese industrialis en beskermheer van die kunste. Maljoetin het die poppe geverf. Die stel het bestaan uit agt poppe – die buitenste een was ’n meisie in ’n tradisionele rok wat ’n haan vashou, die binneste poppe was meisies en ’n seun, en die heel binneste pop ’n baba.

Die twee kunstenaars is geïnspireer deur ’n pop van Honsjoe, die hoofeiland van Japan. Bronne verskil oor hoe dié pop gelyk het; dit was óf ’n ronde, hol darumapop wat ’n ou kaalkop-Boeddhistemonnik uitbeeld óf ’n Sewe Geluksgode-skilpop.

Mamontof se vrou het die poppe in 1900 op die Exposition Universelle in Parys, Frankryk, bekend gestel waar dit ’n bronsmedalje gewen het. Kort daarna is matrjosjkas op verskeie plekke in Rusland begin maak en het dit oor die wêreld heen versprei.

Matrjosjkas word dikwels volgens ’n spesifieke tema geverf, soos boeremeisies in tradisionele rokke. Die oorspronklike temas was dikwels ook feëverhale in ooreenstemming met die volkskunstradisie. Sedert die 20ste eeu het die temas egter aansienlik uitgebrei en sluit dit onder andere Russiese leiers in.
Nuwe style word ook deesdae aangetref, soos blomme, Kersfees, Paasfees, godsdiens, diereversamelings, portrette en karikature van bekende politici, musikante, ruimtevaarders en bekende rolprentsterre. Sommige Russiese kunstenaars spesialiseer vandag in temas soos mense of die natuur. Streke met noemenswaardige matrjosjka-style sluit in Sergijef Posad, Semjonowo (nou die dorp Semjonof), Polchofski Maidan en Kirof.

In die laat 1980's en vroeë 1990's, tydens perestroika, het vryheid van uitdrukking daartoe gelei dat leiers van die Sowjetunie ’n algemene tema van die poppe geword het, met die grootste pop wat die destydse leier, Michail Gorbatsjof, uitbeeld. Hulle was toe baie gewild en het die bynaam "Gorbi", gekry, wat ook Gorbatsjof se bynaam was. Ná die val van die Sowjetunie het nuwe weergawes gereeld verskyn met uitbeeldings van die Russiese presidente Boris Jeltsin, Wladimir Poetin en Dmitri Medwedef.

Die grootste pop beeld gewoonlik die huidige leier van die tyd uit, met die vorige leiers in afnemende grootte. Van die kleiner poppe kan leiers uitbeeld soos Leonid Brezjnef, Nikita Chroesjtsjof, Josef Stalin, Wladimir Lenin en soms selfs tsaars soos Nikolaas II en Pieter die Grote. 

Die grootste stel matrjosjkas in die wêreld het 51 stukke wat met die hand deur Joelia Bereznitskaja van Rusland geverf is; dit is in 2003 voltooi. Die grootste pop is 53,97 cm hoog en die kleinste 0,31 cm. As die poppe langs mekaar neergesit word, is hulle 3,41 m breed.



</doc>
<doc id="126082" url="https://af.wikipedia.org/wiki?curid=126082" title="Russiese verniskuns">
Russiese verniskuns

Russiese verniskuns het ontstaan uit die ikoonverwery wat geëindig het met die val van die Russiese Ryk. Die ikoonverwers, wat voorheen kerke en huise van ikone voorsien het, moes ’n ander manier kry om ’n bestaan te maak. So het versierde papier-mâché-boksies ontstaan; die boksies is vernis en tonele, dikwels uit volksverhale, is dan met die hand daarop geverf. 

Die dorp Fedoskino (Федоскино) many Moskou is die oudste van die vier kunssentrums van Russiese verniskuns, wat al sedert 1795 daar beoefen word. Dit gebruik, anders as die ander sentrums, olieverf in plaas van tempera met ’n eierbasis. Terwyl die kunstenaars hul eie impressionistiese vertolking toegelaat word, is die Fedoskino-verfstyl hoofsaaklik realisties in samestelling en detail.

Die drie ander sentrums is:

Kunstenaars van dié drie sentrums gebruik steeds eiergebaseerde tempera vir die verfwerk, asook die toevoeging van ingewikkelde detail in bladgoud. Die drie sentrums is in die Wladimir-, Soezdal- en Iwanowo-streek van Sentraal-Rusland en was eers betrokke by die verf van ikone. Sedert die 21ste eeu verf jong kunstenaars weer ikone ook.



</doc>
<doc id="126083" url="https://af.wikipedia.org/wiki?curid=126083" title="Petroesjka">
Petroesjka

Petroesjka (Russies: Петру́шка, IFA: /pʲɪtˈruʂkə/, ) is ’n Russiese poppekaskarakter wat al sedert die 17de eeu bekend is. Petroesjkas is as handskoenpoppe of marionette gebruik. Hy is tradisioneel ’n soort grapjas met rooi klere en ’n punthoed, en dikwels ’n lang neus.

Hoewel die Russiese homoniem van "petroesjka" pietersielie beteken, is die karakter se naam ’n verkleiningsvorm van die naam Pjotr (Pieter). 

Keiserin Anna van Rusland se hofnar Pietro-Mira Pedrillo van Italië het as prototipe vir Petroesjka gedien. Daar was ’n paar basiese storielyne: die mediese behandeling van Petroesjka, hy as soldaat, ’n toneel met sy bruid en die koop van ’n perd.

Hy was aanvanklik ’n karakter van tipiese klugspele wat op volwasse gehore gemik was. As poppekaskarakter wat hoofsaaklik kinders vermaak het, het hy minder vulgêr en aggressief geraak. In die Sowjetunie is hy dikwels in propaganda gebruik, waar hy arm boere verdedig en die rykes aangeval het.

Die Russiese Kinderwelsynvereniging hou ’n jaarlikse Petroesjka-bal, met as tema die karakter wat verlief raak op ’n grasieuse ballerina.



</doc>
<doc id="126088" url="https://af.wikipedia.org/wiki?curid=126088" title="RJ-telefoonprop">
RJ-telefoonprop

'n RJ-prop (afkorting vir "Registered Jack") is 'n gestandaardiseerde telekommunikasienetwerkkoppelvlak vir die koppeling van stem- en datatoerusting aan 'n diens verskaf deur 'n plaaslike sentraledraer of langafstanddraer. Registrasiekoppelvlakke was aanvanklik gedefinieer in die "Universele Diensbestelkode" (USOC) stelsel van die Bell System in die Verenigde State van Amerika vir die nakoming met die registrasieprogram vir kliënt-verskafte telefoontoerusting soos bepaal deur die Federale Kommunikasie Kommissie (FCC) in die 1970's. Hulle is daarna gekodifiseer in titel 47 van die Kode van die Federale Regulasies Deel 68.

Die spesifikasie sluit in fisiese konstruksie, bedrading, en seinsemantiek. Gevolglik is "registered jacks" hoofsaaklik die naam wat deur die letters "RJ" verteenwoordig word, gevolg deur twee syfers wat die tipe weergee. Daarbenewens dui agtervoegsels geringe variasies aan. RJ11, RJ14, en RJ25 is bv. die mees algemeen gebruikte koppelvlakke vir telefoonverbindings vir een-, twee- en drielyndienste. Alhoewel hierdie standaarde die wetlike definisies in die Verenigde State is, word sommige koppelvlakke oor die hele wêreld heen gebruik.


</doc>
<doc id="126089" url="https://af.wikipedia.org/wiki?curid=126089" title="Kirsten McCann">
Kirsten McCann

Kirsten McCann (25 Augustus 1988 - ) is 'n Suid-Afrikaanse roeier wat 'n wêreldtitel in Sarasota, Florida gewen het. Sy is die eerste Suid-Afrikaanse vrou wat dit vermag. Sy het deelgeneem in die liggewig afdeling vir vroue in enkelskulbote. Sy het ook in die Olimpiese Somerspele 2016 deelgeneem in die dubbelskulbote. 


</doc>
<doc id="126090" url="https://af.wikipedia.org/wiki?curid=126090" title="Dundrum, Noord-Ierland">
Dundrum, Noord-Ierland

Dundrum (Iers: "Dún Droma" "Fort by die bergrug") is 'n klein nedersetting en "townland" in die Noord-Ierse graafskap Down, geleë aan die Dundrumbaai, sowat vier myl buite Newcastle langs die A2-motorpad, met 'n bevolking van 1 555 volgens die sensus van 2011.

Dundrum staan veral bekend vir sy Normandiese kasteel wat teen die begin van die 13de eeu, ná die Normandiese verowering van Ulster, deur John de Courcy (1160–1219) opgerig is om die landroete tussen Drogheda en Downpatrick te beskerm. Die kasteel se ruïne is tans 'n historiese besienswaardigheid in Dundrum en bied danksy sy ligging op 'n heuwel 'n uitsig oor Dundrumbaai, gebiede in sy omgewing (waaronder die Mourne Mountains) en die Ierse Seekus.

Die sandduinhabitat en natuurbewaringsgebied Murlough Nature Reserve, wat in 1967 as Ierland se eerste natuurreservaat gevestig is en tans deur die National Trust bestuur word, is naby Dundrum geleë, met Keel Point as plaaslike toegangspunt.



</doc>
<doc id="126092" url="https://af.wikipedia.org/wiki?curid=126092" title="Katalase">
Katalase

Katalase is 'n ensiem wat in byna alle lewende organismes wat aan suurstof blootgestel is, soos bakterieë, plante en diere gevind word. Dit kataliseer die opbreek van waterstofperoksied in water en suurstof. Dit het 'n baie belangrike funksie om die sel teen oksidatiewe skade deur reaktiewe suurstof spesies (ROS) te beskerm. Katalase het een van die hoogste omsetgetalle van enige ensiem; een katalase molekule kan miljoene waterstofperoksied molekules per sekonde in water en suurstof omsit.

Katalase is 'n tetrameriese proteïen: dit bestaan uit vier polypeptiedkettings, wat elkeen meer as 500 aminosure lank is. Dit bevat vier ysterbevattende heemgroepe wat die ensiem toelaat om met die waterstofperoksied te reageer. Die optimale pH vir menslike katalase is ongeveer 7, maar dit het 'n redelik breë maksimum: die tempo van die reaksie verander nie wesentlik tussen pH 6.8 en 7.5 nie. Die optimale pH ander katalases wissel tussen 4 en 11, afhangende van die organisme. Die optimale temperatuur verskil ook tussen spesies.

Menslike katalase vorm 'n tetrameer bestaande uit vier subeenhede, waarvan elkeen konseptueel verdeel kan word in vier domeine. Die uitgebreide kern van elke subeenheid bestaan uit 'n antiparallelle b-vat (b1-8) met agt stringe, aan die een kant verbind met b-vat lusse aan die een kant, en a9 lusse aan die ander kant. 'n Heliese domein aan die een punt van die b-vat bestaan uit vier C-terminale helikse (a16, a17, a18, en a19) en vier helikse wat bestaan uit residue tussen b4 en b5 (a4, a5, a6 en a7). Alternatiewe splitsing kan tot verskillende proteïenvariante lei.

Katalase is nie waargeneem nie totdat Louis Jacques Thénard in 1818 HO (waterstof peroksied) ontdek het, en voorgestel het dat die afbreek van waterstof peroksied deur 'n onbekende stof veroorsaak word. In 1900 het Oscar Loew die naam "katalase" vir die ensiem gegee, en gevind dat dit in baie plante en diere voorkom. In 1937 is katalase deur James B. Sumner en Alexander Dounce uit beeslewer gekristalliseer, en die molekulêre gewig is in 1938 bepaal.

Die aminosuur volgorde van bees katalase is in 1969 bepaal, en die drie-dimensionele struktuur in 1981.

Katalase kataliseer die volgende reaksie:
Die teenwoordigheid van katalase in 'n weefsel of mikrobiese monster kan aangetoon word deur waterstof peroksied by te voeg. Die produksie van suurstof kan kan waargeneem word deur die vorming van borrels. Hierdie maklike toets, wat met die blote oog gesien kan word, is moontlik as gevolg van katalase se hoë spesifieke aktiwiteit, wat tot 'n waarneembaar reaksie, asook die feit dat een van die produkte 'n gas is.

Alhoewel die volledige meganisme van katalase nie tans bekend is nie, blyk die reaksie in twee stappe plaas te vind:

Hier verteenwoordig Fe()-E die yster sentrum van die ensiem se heemgroep. Fe(IV)-E(.+) is 'n mesomeriese vorm van Fe(V)-E, wat beteken dat die yster nie heeltemal geoksideer is na die +V toestand nie, maar 'n mate van elektrondigtheid vanaf die heemligand ontvang, wat 'n stabiliserende invloed het. Die heem word dan as 'n radikaalkatioon aangetoon (.+).

Sodra waterstofperoksied by die aktiewe setel ingaan, is daar 'n wisselwerking met die aminosure Asn148 (asparagien op posisie 148) en histidien His75, wat veroorsaak dat 'n proton (waterstofioon) tussen die suurstofatome oorgedra word. Die vrye suurstofatoom koördineer met die heem, wat die nuutgeskape watermolekuul en Fe(IV)=O vrystel. Die Fe(IV)=O reageer dan met 'n tweede waterstofperoksiedmolekuul om Fe(III)-E te regenereer, en produseer water en suurstof. Die reaktiwiteit van die yster-sentrum kan verbeter word deur die teenwoordigheid van die fenolaatligand van Tyr358 in die vyfde koordinasie-posisie, wat die oksidasie van die Fe(III) na Fe(IV) kan aanhelp. Die doeltreffendheid van die reaksie kan ook verbeter word deur die interaksie van His75 en Asn148 met tussenprodukte van die reaksie. In die algemeen kan die tempo van die reaksie deur die Michaelis-Menten vergelyking gemodelleer word.

Katalase kan ook die oksidasie deur waterstofperoksied kataliseer van verskeie metaboliete en gifstowwe, insluitend formaldehied, mieresuur, fenole, asetaldehied en alkohole. Dit geskied volgens die reaksie:
Die presiese meganisme van hierdie reaksie is nog nie bekend nie.

Enige swaarmetaalioon, soos byvoorbeeld die koper katione in koper(II) sulfaat, kan as 'n nie-kompeterende inhibitor van katalase optree. Sianied, daarteenoor, is 'n kompeterende inhibitor van katalase by hoë waterstofperoksiedkonsentrasies.
Arsenaat tree egter as 'n aktiveerder op. Die drie-dimensionele proteïenstruktuur van die geperoksideerde katalase tussenprodukte is bepaal en kan by die "Protein Data Bank" afgelaai word.

Waterstofperoksied is 'n skadelike byproduk van vele normale metaboliese prosesse; om skade aan die selle en weefsels te verhoed, moet dit vinnig in ander, minder gevaarlike stowwe omskep word. Katalase word dus dikwels in selle gebruik om waterperoksied vinnig om te sit in minder-reaktiewe suurstofgas en water.

Muise wat geneties gemanipuleer is om geen katalase te produseer nie, is aanvanklik fenotipies normaal, maar het later 'n verhoogde waarskynlikheid vir vetsug, vetterige lewer en tipe 2 diabetes. Sommige mense het baie lae vlakke van katalase, maar toon min negatiewe gevolge daarvan.

Katalase is gewoonlik geleë in die peroksisoom, 'n sellulêre organel. Peroksisome in plantselle is betrokke by fotorespirasie (die gebruik van suurstof en die produksie van koolstofdioksied) en simbiotiese stikstofbinding (die afbreek van diatomiese stikstof (N) om reaktiewe stikstofatome te lewer). Waterstofperoksied word gebruik as 'n sterk antimikrobiese agent wanneer selle met 'n patogeen besmet is. Katalase-positiewe patogene, soos "Mycobacterium tuberculosis", "Legionella pneumophila", en "Campylobacter jejuni", produseer katalase om die peroksiedradikale te deaktiveer, wat hulle toelaat om ongedeerd binne die gasheer te oorleef.

Soos alkohol-dehidrogenase, sit catalase etanol om na asetaldehied, maar dit is onwaarskynlik dat hierdie reaksie fisiologies beduidend is.

Die oorgrote meerderheid van bekende organismes gebruik katalase in elke orgaan, en by soogdiere is daar 'n besonder hoë konsentrasie in die lewer. Een unieke toepassing van katalase vind plaas in die bombardeerkewer. Hierdie kewer het twee vloeistowwe wat apart gestoor word in twee verskillende kliere. Die groter van die twee, die reservoir, bevat hidrokinone en waterstofperoksied, terwyl die kleiner kamer, die reaksiekamer, katalases en peroxidases bevat. Die kewer meng die inhoud van die twee kompartemente, wat veroorsaak dat suurstof uit die waterstofperoksied geskep word. Die suurstof oksideer die hikrokinone en dien ook as die dryfmiddel. Die oksidasiereaksie is baie eksotermies (ΔH = -202.8 kJ/mol) wat die mengsel vinnig tot sy kookpunt verhit, en as 'n toksiese spuit uitgeforseer word.

Feitlik alle aerobiese mikroorganismes gebruik katalase. Dit is ook teenwoordig in sekere anaërobiese mikro-organismes, byvoorbeeld "Methanosarcina barkeri". Katalase kom in alle plante voor, asook die meeste swamme.

Katalase ensieme van verskeie spesies het heeltemal verskillende optimum temperature. Koudbloedige diere het gewoonlik katalases met optimum temperature in die bereik van 15-25 °C, terwyl soogdiere en voëls tipies katalases het met optimum temperature bo 35 °C, en dié van plante wissel op grond van van hulle normale habitat en groeiwyse. Die katalase van die hipertermofiele archaeon "Pyrobaculum calidifontis" het daarenteen 'n optimum temperatuur van 90 °C.

Katalase word in die voedselbedryf gebruik om waterstofperoksied van melk te verwyder aan die begin van die kaasproduksie proses. 'n Ander gebruik is in voedselverpakking, waar dit help om voedseloksidasie te vertraag. Katalase word ook in die tekstielbedryf gebruik vir die volledige verwydering van waterstofperoksied van materiaal.

'n Kleiner gebruik is in kontaklenshigiëne – sekere lensreinigers bevat waterstofperoksied om die lens te ontsmet; 'n katalaseoplossing word dan gebruik enige oorblywende waterstofperoksied af te breek voordat die lens gebruik word.

Die katalasetoets is een van die drie belangrikste toetse wat gebruik word deur mikrobioloë om bakterië te identifiseer. As die bakterieë katalase besit (m.a.w. hulle is katalase-positief), word borrels van suurstof vrygestel wanneer'n klein hoeveelheid van die bakteriële isolaat by 'n waterstofperoksiedoplossing gevoeg word. Die katalasetoets begin deur 'n druppel van waterstofperoksied op 'n mikroskoopskyfie te plaas. Die punt van 'n proefstafie word op die kolonie gedruk, en dan in die waterstofperoksieddruppel gesmeer.
Terwyl die katalase toets alleen nie 'n spesifieke organisme kan identifiseer nie, kan dit help met identifikasie wanneer dit gekombineer word met ander toetse soos byvoorbeeld weerstand teen antibiotika. Die teenwoordigheid van katalase in bakteriële selle is ook afhanklik van beide die groeitoestand en die groeimedium.

Kapillêre buise kan ook gebruik word. 'n Klein monster van die bakterieë word op die punt van die kapillêre buis aangebring, sonder om die buis dig te sluit, om vals negatiewe resultate te vermy. Die teenoorgestelde punt word dan in waterstof peroksied gedoop, wat deur kapillêre aksie in die buis opgetrek word, en onderstebo gedraai, sodat die punt met die bakterië afwaarts gerig is. Die hand wat die buis vashou word dan op die bank getik, die waterstofperoksied afbeweeg totdat dit raak aan die bakterieë. As borrels dan vorm, dui dit op 'n positiewe katalase resultaat. Hierdie toets kan katalase-positiewe bakterieë by konsentrasies vanaf 10 selle/mL opspoor, en is maklik om uit te voer.

Neutrofiele en ander fagosiete gebruik waterstofperoksied om bakterieë dood te maak. Die ensiem NADPH oksidase genereer superoksied binne die fagosoom, wat via waterstofperoksied omgeskakel word in ander oksiderende stowwe soos hipochlorigsuur wat patogene in die fagosoom doodmaak. In individue met chroniese granulomateuse siektes (CGD) is daar 'n defek in die produksie van waterstofperoksied weens mutasies in fagositiese oxidase-ensieme soos mieloperoksidase. Normale sellulêre metabolisme stel steeds 'n klein hoeveelheid peroksied vry, en hierdie peroksied kan gebruik word om hipochlorigsuur te produseer om die bakteriële infeksie uit te wis. As individue met CGD met katalase-positiewe bakterieë geïnfekteer word, kan die bakteriële katalase die klein hoeveelhede peroksied vernietig voordat dit gebruik kan word om ander oksiderende stowwe te produseer. In hierdie individue oorleef die patogeen en word 'n chroniese infeksie. Die infeksiesetel is gewoonlik omring deur makrofage om die infeksie te isoleer. Hierdie wand van makrofage wat 'n patogeen omring word 'n granuloom genoem. Baie bakterieë is katalase positiewe, maar sommige produseer meer katalase as ander. Die belangrikste katalase-positiewe bakterieë in hierdie kondisie is nocardia, pseudomonas, listeria, aspergillus, candida, E. coli, staphylococcus, serratia, B. cepacia en H. pylori.

Lae katalasevlakke kan 'n rol speel in die grysword proses van menslike hare. Waterstofperoksied word natuurlik deur die liggaam geproduseer en deur katalase afgebreek. As katalasevlakke daal, kan die waterstofperoksied nie volledig afgebreek word nie. Die waterstofperoksied belemmer die produksie van melanien, die pigment wat die kleur aan hare verleen.

Interaksie met katalase is getoon by die "ABL2" en "Abl" gene. Infeksie met die muis leukemievirus laat katalase aktiwiteit in die longe, hart en niere van die muis afneem. Visolie in die dieet verhoog weer katalase aktiwiteit in die hart en niere van die muise.



</doc>
<doc id="126093" url="https://af.wikipedia.org/wiki?curid=126093" title="Kokosjnik">
Kokosjnik

’n Kokosjnik (Russies: коко́шник, IFA: /kɐˈkoʂnʲɪk/) is ’n tradisionele Russiese kopbedekking wat in die 16de tot 19de eeu deur vroue gedra is.

Dit was histories ’n kopbedekking wat deur getroude vroue gedra is. Ongetroude meisies het ’n soortgelyke kopbedekking, ’n "powjazka", gedra wat agter oop was. Die woord "kokosjnik" beskryf ’n verskeidenheid kopbedekkings wat regdeur Rusland gedra is, insluitende die silindervormige hoede van Weliki Nowgorod, die tweepuntige "kika" van Wladimir, die driehoekige "kika" van Kostroma, ens.

Vandag word die woord gewoonlik verbind met die straal- of pluimvormige kopbedekking wat aan die agterkant met lang, dik bande in ’n groot strik vasgemaak word. Die pluim kan met pêrels en goudwerk, af andersins met eenvoudige appliekwerk, versier wees – gewoonlik met plant- of blommotiewe. Die voorkopgedeelte kan met net versier wees. Wanneer ’n vrou ’n kokosjnik dra, dra sy gewoonlik haar hare in ’n vlegsel.

Die woord "kokosjnik" het die eerste keer in dokumente uit die 16de eeu voorgekom en is afgelei van die Oudslawiese "kokosj" ("hoender"). Die oudste soortgelyke kopbedekkings is egter gevind in grafte uit die 10de tot 12de eeu in Weliki Nowgorod.

Die term word ook gebruik vir die dekoratiewe korbeelboog wat sedert die 16de eeu ’n kenmerkende element van die tradisionele Russiese argitektuur is.

Tydens die herlewing van die nasionale Russiese kultuur in die vroeë 19de eeu het kroonvormige tiaras wat gedeeltelik deur kokosjniks geïnspireer is, deel geword van die amptelike hofdrag van koninklikes en hofdames. In dié tyd het beide getroude en ongetroude vroue die soort kokosjnik gedra wat tradisioneel deur ongetroude meisies gedra is: Dit wys die hare voor en het ’n deurskynende sluier wat agter afhang.

Ná die Russiese Rewolusie (1917) het emigrante die kokosjnik aan die res van Europa bekend gestel. Deesdae word dit hoofsaaklik deur meisies en vroue as deel van Russiese volksdrag gedra. ’n Kokosjnik is ook deel van die tradisionele drag van Snegoerotsjka, die kleindogter en helper van Djed Moroz ("Kersvader").



</doc>
<doc id="126094" url="https://af.wikipedia.org/wiki?curid=126094" title="Snegoerotsjka">
Snegoerotsjka

Snegoerotsjka (verkleinwoord) of Snegoerka (Russies: Снегу́рочка, Снегу́рка, IFA: sʲnʲɪˈgurətɕkə, snʲɪˈgurkə; Engels: "Snow Maiden") is ’n karakter in Russiese sprokies.

Die karakter het blykbaar geen wortels in die tradisionele Slawiese mitologie en gebruike nie en maak haar eerste verskyning in Russiese folklore van die 19de eeu. Sedert die Sowjettyd word sy ook tydens Nuwejaarsvierings uitgebeeld as die kleindogter en helper van Djed Moroz.

’n Weergawe van ’n volksverhaal oor ’n meisie met die naam Snegoerka (Snezjewinotsjka; Снегурка (Снежевиночка)), wat van sneeu gemaak is, het in 1869 verskyn in die tweede volume van Aleksander Afanasjef se werk "Die poëtiese beskouing van die Slawiërs op die natuur". Daarin noem hy ook die Duitse analoog, "Schneekind" ("Sneeukind"). In hierdie weergawe maak die kinderlose boere-egpaar Iwan en Marja ’n sneeupop, wat lewend word. Die sprokie is later ingesluit in Louis Léger se "Contes Populaires Slaves" (1882). Snegoerka word gou groot. ’n Groep meisies nooi haar om saam met hulle in die woud te stap. Daar maak hulle ’n vuurtjie en maak beurte om daaroor te spring. Toe dit Snegoerka se beurt is, smelt sy toe sy halfpad oor die vuur is en verdamp in ’n wolk. Andrew Lang het dié weergawe as "Snowflake" in "The Pink Fairy Book" (1897) ingesluit.

In ’n ander storie is sy die dogter van die Lenteskoonheid (Весна-Красна) en Djed Moroz, en smag sy na die geselskap van sterflinge. Sy hou van ’n skaapwagter met die naam Lel, maar kan nie liefhê nie. Haar ma kry haar jammer en skenk aan haar die vermoë, maar net toe sy verlief raak, word haar hart warm en smelt sy. Hierdie weergawe is in 1873 aangepas as ’n toneelstuk, "The Snow Maiden" deur Aleksander Ostrofski, met toneelmusiek deur Tsjaikofski.

In 1878 het die komponis Ludwig Minkus en die balletmeester Marius Petipa ’n balletaanpassing, "Die dogter van die sneeu", vir die tsaar se Keiserlike Ballet op die planke gebring. Die verhaal is ook deur Nikolai Rimski-Korsakof aangepas vir ’n opera met die naam "Die Sneeumeisie: ’n Lentefeëverhaal" (1880-'81).

Die verhaal van Snegoerotsjka is ook aangepas vir twee Sowjetrolprente: ’n geanimeerde weergawe van 1952 met van Rimski-Korsakof se musiek en ’n fliek van 1969. Die Amerikaanse illustreerder en skryfster Ruth Sanderson het die storie oorvertel in ’n prenteboek, "The Snow Princess", waarin die prinses nie smelt toe sy verlief raak nie, maar in ’n sterfling verander wat wel eendag sal doodgaan.

In die laaste tydperk van die Russiese Ryk was Snegoerotsjka deel van versierings vir Kersbome.

In die vroeë tydperk van die Sowjetunie is Kersfees en ander Christelike tradisies verbied, maar sedert 1935 is Nuwejaarsvierings toegelaat. Deel van die vierings is ’n denneboom en Djed Moroz ("Oupa Ryp"). In dié tyd is Snegoerotsjka ingespan in die rol van Djed Moroz se kleindogter en helper.



</doc>
<doc id="126100" url="https://af.wikipedia.org/wiki?curid=126100" title="Belisarius">
Belisarius

Flavius Belisarius (Φλάβιος Βελισάριος), c. 505 – 565) was 'n generaal van die Bisantynse Ryk. Hy was instrumenteel in Keiser Justinianus se ambisieuse projek om groot gedeeltes van die gebied van die voormalige Wes-Romeinse Ryk rondom die Middellandse see, wat minder as een eeu tevore verloor is, terug te verower.

Een van die bepalende kenmerke van Belisarius se loopbaan was sy sukses ten spyte van wisselende vlakke van ondersteuning van Justinianus. Sy naam is dikwels genoem as een van die sogenaamde "Laaste van die Romeine".

Belisarius is waarskynlik in "Germane" of "Germania" gebore, 'n vestingstad waarvan sommige argeologiese oorblyfsels nog steeds bestaan, op die terrein van die huidige Sapareva Banya in suidwes Bulgarye, binne die grense van Thrakië en Paeonië, of in "Germen," 'n dorp in Thrakië naby Adrianopel, tans in Griekeland. Hy is in 'n Illiriaanse of Thrakiese familie van moontlike Gotiese afkoms, gebore, maar het latyn as moedertaal gepraat, as 'n jong man by die Romeinse Leër aangesluit, en het in die lyfwag van Keiser Justinus I gedien.

Hy het tot die aandag van Justinus en sy neef, Justinianus, gekom as 'n belowende en innoverende offisier. Hy is deur die keiser toestemming gegee om 'n lyfwagregiment ("bucellarii") van swaar kavallerie te vorm, wat hy later tot 'n persoonlike huishoudelike regiment van 1,500 man sou uitbrei. Belisarius se "bucellarii" was die kern van al die leërs wat hy later sou lei. Hulle is gewapen met lanse, moontlik van Hunniese styl, saamgestelde boë, en swaarde, en was ten volle gepantser volgens die standaard van die katafrakte, die swaar kavallerie van die dag. Hulle was 'n veeldoelige miltêre eenheid, en was in staat om die vyand op 'n afstand met pyl en boog te skiet, soos die Hunne, of om as swaar kavallerie te veg, en die vyand met lans en swaard aan te val. Hulle het in wese die mees gevaarlike aspekte van beide van Rome se grootste vyande, die Hunne en die Gote, gekombineer.

Na Justinus se dood in 527, het die nuwe keiser, Justinianus I, Belisarius aangestel as bevelvoerder van die Romeinse leër in die Ooste, om die aanvalle van die Sassanidiese Ryk af te weer. Hy het hom vinnig bewys as 'n bekwame en doeltreffende bevelvoerder, deurdat hy die Sassanidiese oormag deur meerderwaardige strategie verslaan het. In Junie of Julie 530, tydens die Iberiese Oorlog, het hy die Romeine tot 'n verbasende oorwinning oor die Sassaniede in die slag van Dara gelei, gevolg deur 'n taktiese nederlaag by die slag van Callinikum op die Eufraat in 531, wat dalk tog 'n strategiese oorwinning was in die sin dat die Perse teruggeval het na hulle eie grense. Dit het gelei tot die onderhandeling van 'n "Ewige Vrede" met die Perse, waartydens die Romeine vir die volgende jare swaar skattings in ruil vir vrede met Persië betaal het, maar daardeur hulpbronne bevry het om elders te ontplooi.

In 532 was hy die hoogste militêre offisier in die Keiserlike hoofstad van Konstantinopel toe die Nika-onluste in die stad uitgebreek het en byna gelei het tot die val van Justinianus. Belisarius het die hulp van Mundus, die "magister militum" van die Ilirikum, Narses, 'n eunug en generaal, en sy vriend Johannes die Armeniër gesoek. Hulle het saamgewerk om die opstand te onderdruk: hulle het die rebelle wat in die hippodroom versamel het, teenmekaar gedraai deurdat hulle een groep omgekoop het om in vrede te verdaag, en die res in 'n massaker doodgemaak het. Volgens sekere skrywers is tot 30,000 mense doodgemaak.

Nadat die opstand gebreek is, is Belisarius deur Justinianus daardeur beloon dat hy bevelvoerder gemaak is van 'n ekspedisie oor land en see teen die Koninkryk van die Vandale, wat in die jare 533-534 van stapel gestuur is. Die Romeine het politieke, godsdienstige en strategiese redes gehad om so 'n veldtog te loods. Die pro-Romeinse koning Hilderic van die Vandale is afgesit en vermoor deur die troonrower Gelimer, wat vir Justinianus 'n wettige voorwendsel gegee het. Die Ariaanse Vandale het van tyd tot tyd die Niceense Christene binne hulle koninkryk vervolg, en baie van hulle het na Konstantinopel gereis om hulp te vra. Die Vandale het ook seeroweraanvalle op Romeinse handelsvennote uitgevoer, en daardeur handel in die westelike gebiede van die Ryk benadeel. Justinianus wou ook die noord-Afrikaanse area terugwen van die Vandale, aangesien dit een van die rykste provinsies was, die hoof voedselprodusent vir die Wes-Romeinse Ryk was, en nou noodsaaklik geword het om Romeinse toegang tot die westerse Middellandse see te waarborg.

In die laat somer van 533, het Belisarius na Afrika gevaar, en naby Caput Vada (naby Chebba op die kus van Tunisië) geland. Hy het beveel dat sy vloot binne sig van die leër bly, wat langs die kusweg gemarsjeer het in die rigting van die Vandale se hoofstad, Kartago. Hy het dit gedoen om te verhoed dat sy voorrade afgesny kon word, en om 'n groot nederlaag te verhoed, soos die mislukte poging deur Basiliscus 65 jaar voorheen, wat geëindig het in die Romeinse ramp by die Slag van Bon Cap in 468.

Gelimer het beplan om die Romeine in 'n lokval te omring, saam met 'n mag wat sy broer Ammatas gelei is, en 2,000 soldate onder sy neef Gibamund. Die drie aanvalle is egter nie behoorlik gesinchroniseer nie, sodat Ammatas en Gibamund se magte verslaan is voordat die magte van Gelimer (wat pas Hilderic tereggestel het) Belisarius tien myl voor Kartago ontmoet het by die Slag van Ad Decimum op September 13, 533. Dit het byna in 'n Romeinse nederlaag verander; Gelimer het sy posisie goed gekies, en het 'n mate van sukses langs die hoofpad gehad. Op die hoogtepunt van die stryd het Gelimer egter op die lyk van sy broer afgekom. Dit het Belisarius 'n kans gegee om sy magte te hergroepeer, en hy het uiteindelik die stryd gewen, en Kartago ingeneem. 'n Tweede oorwinning by die Slag van Tricamarum op 15 Desember het daartoe gelei dat Gelimer aan die begin van 534 op die Berg Papoea oorgegee het, en daarmee het die verlore Romeinse provinsies van noord-Afrika teruggekom in die Ryk se beheer. Vir hierdie prestasie, is Belisarius 'n triomfale optog toegestaan, die laaste een in die geskiedenis, toe hy teruggekeer het na Konstantinopel. Volgens Procopius, is die buit van die Tempel van Jerusalem, insluitend baie voorwerpe wat 80 jaar gelede van Rome geplunder is, in die optog geparadeer, saam met Gelimer self, voordat hy in vreedsame ballingskap gestuur is. Medaljes is ter ere van Belisarius gestempel met die inskripsie "Gloria Romanorum", maar geen voorbeelde het behoue gebly nie. Belisarius is ook alleenkonsul in 535 gemaak, en hy was ook een van die laaste persone om hierdie amp te dra, wat sy oorsprong in die antieke Romeinse Republiek gehad het. Die oorname van Afrika was egter onvolledig: weermag muiterye en opstande deur die inheemse Berbers het die nuwe praetoriaanse prefektuur van Afrika vir byna 15 jaar geteister.

Justinianus het besluit om soveel moontlik van die Wes-Romeinse Ryk terug te wen. In 535, het hy Belisarius opdrag gegee om die Ostrogotiese Koninkryk in Italië aan te val. Belisarius het in Sicilië geland, en het die eiland oorgeneem om dit as 'n aanvalsbasis teen Italië te gebruik, terwyl Mundus Dalmasië teruggewen het. Die voorbereidings vir die inval van die Italiaanse vasteland is in 536 tydens Paasfees onderbreek, toe Belisarius na Afrika gevaar het om teen 'n opstand van die plaaslike weermag op te tree. Sy reputasie het daartoe gelei dat die rebelle die beleg van Kartago laat vaar het, en Belisarius het hulle agtervolg en verslaan by Membresa. Daarop het hy teruggekeer na Sicilië, en vandar die vasteland van Italië ingeval, waar hy Napels in November geneem het, en Rome in Desember 536.

In 537-538 het hy Rome teen die Gote verdedig en noordwaarts beweeg om die Ostrogotiese hoofstad van Ravenna in 540 oor te neem, waar hy ook die Gotiese koning Witiges gevange geneem het. Kort voor die oorname van Ravenna, het die Ostrogote aangebied om Belisarius tot Westelike Keiser te verklaar. Belisarius het voorgegee dat hy die keiserskap aanvaar het, en met 'n "comitatus" van "bucellarii", sy persoonlike huishoudelike regiment, deur die enigste toegangspunt in Ravenna ingegaan: 'n laagwaterbrug deur die vleie. Kort daarna het die oorname van Ravenna in die naam van Keiser Justinianus verklaar. Die Gote se aanbod het egter by Justinianus agterdog gewek, en hy het Belisarius teruggeroep. Hy het met die Gotiese skat, koning en krygers na Konstantinopel toe teruggekeer.

'n ander rede hoekom Belisarius teruggeroep is, was om die Persiese verowering van Sirië te hanteer. Sirië was 'n belangrike provinsie van die ryk, en Belisarius het daar hernude aanvalle gestuit. Hy het die Persiese leër onder Nabades by Nisibis verslaan, maar kon nie die stad verower nie, want dit was versterk en goed verdedig deur die Perse. Hy het Sisauranon oorgeneem, 'n klein Persiese fort aan die Oostekant van Nisibis. Belisarius het Harith hierheen gestuur met 1,200 Romeinse troepe onder leiding van Johannes die Vraat en Traianus, om Assirië te plunder. Die ekspedisie het ver in die Persiese gebied binnegedring, en veel plunder buitgemaak. In die veldtog van 542 het Belisarius se teenwoordigheid net wes van die Eufraat gekeer dat Khosrow I verder voortbeweeg, en die koning het besluit om terug te trek. Belisarius is dwarsoor die Ooste geloof vir sy sukses in die verdediging teen die Perse.

Belisarius het in 544 na Italië teruggekeer, waar hy gevind het dat die situasie baie verander het. In 541 het die Ostrogote Totila as hulle nuwe leier gekies, en het 'n kragtige veldtog teen die Romeine geloods, waar hulle die hele noord-Italië teruggewen het, en selfs die Romeine uit Rome uit verjaag het. Belisarius het Rome vir 'n kort ruk teruggewen, maar sy Italiaanse veldtog was uiteindelik onsuksesvol, deels as gevolg van beperkte voorrade en versterkings vanaf 'n ryk wat deur die plaag van 541-542 verswak is, maar volgens die skrywer Prokopius, het Justinianus vir hom onvoldoende voorrade gestuur omdat hy jaloers was op sy sukses. In 548-9 het Justinianus hom afgelos. In 551, na die ekonomie herstel het van die gevolge van die plaag, het die eunug Narses 'n groot leër gelei om die veldtog suksesvol te voltrek; Belisarius het afgetree uit die militêre lewe. By die Tweede Ekumeniese Raad van Konstantinopel (553), was Belisarius een van die Keiser se gesante aan Pous Vigilius in hulle twis oor Die Drie Hoofstukke. Die Patriarg Eutychius, wat in Pous Vigilius se plek die voorsitter was van hierdie raad, was die seun van een van Belisarius se generaals.

Tydens die Beleg van Rome het 'n voorval plaasgevind waarvoor Belisarius lank veroordeel sou word: Belisarius was 'n Bisantynse Christen, en is deur die Monofisitiese Christelike Keiserin Theodora beveel om die Pous te onttroon, wat reeds deur die Gote ingestel is. Hierdie Pous was die voormalige onderdiaken Silverius, die seun van Pous Hormisdas. Belisarius sou hom vervang met die Diaken Vigilus, die apocrisarius van Pous Johannes II in Konstantinopel. Vigilius is in werklikheid in 531 deur Pous Bonifatius II gekies as sy opvolger, maar hierdie keuse het sterk kritiek deur die Roomse geestelikes getrek, en Boniface het uiteindelik sy besluit omgekeer.

In 537, op die hoogte van die beleg, is Silverius beskuldig dat hy met die Gotiese Koning en verskeie Romeinse senatore saamgesweer het om die stadshek oop te maak. Belisarius het hom gestroop van sy ampskleed en verban na Patara in Licië in Klein-Asië. Nadat die biskop van Patara Silverius se onskuld gepleit het, is hy beveel om terug te keer na Italië en hom onder die bevel van die Keiser Justinianus te stel, en indien die ondersoek sy onskuld sou bewys, sou hy in sy amp herstel word. Vigilius is egter reeds in sy amp bevestig, en Silverius is voorgekeer voordat hy Rome kon bereik, en weer verban, hierdie keer na die eiland van Palmarola (Ponza), waar hy volgens een oorlewering von honger omgekom het, terwyl ander beweer dat hy weggekom het na Konstantinopel toe. Hy is vandag die beskermheilige van Ponza.

Belisarius het as 'n teken van sy berou 'n klein oratorium op die terrein van die huidige kerk van Santa Maria in Trivio in Rome gebou. Hy het ook twee gashuise vir pelgrims en 'n klooster gebou, wat nie meer bestaan nie.

Die aftrede van Belisarius is in 559 onderbreek, toe 'n leër van Kutrigur Bulgars onder Khan Zabergan oor die Donau Rivier gekom het om Romeinse grondgebied in te neem, en Konstantinopel bedreig het. Justinianus het Belisarius teruggeroep om die Romeinse leër te lei. In sy laaste veldtog, het Belisarius die Kutrigurs by die slag van Melantias verslaan en hulle terug oor die rivier gedryf ten spyte van 'n groot oormag.

In 562 is Belisarius in Konstantinopel verhoor op aanklag van korrupsie. Die aanklag was waarskynlik vals, en daar is aanduidings dat sy voormalige sekretaris Prokopius van Caesarea die oordeel gevel het. Belisarius tot tronkstraf veroordeel, maar kort daarna het Justinianus vir hom amnestie verleen, en sy guns by die keiserlike hof herstel.

In die eerste vyf hoofstukke van sy "Geheime Geskiedenis", karakteriseer Prokopius vir Belisarius as 'n man wat emosioneel afhanklik was van sy losbandige vrou, Antonina, wat hom met hulle aangenome seun, die jong Theodosius, verneuk het. Procopius beweer dat die liefdesverhouding in die keiserlike hof bekend was, en dat die generaal dus as swak en belaglik gesien is; hierdie siening word dikwels beskou as bevooroordeeld, omdat Prokopius 'n jarelange haat teenoor Belisarius en Antonina gekoester het. Keiserin Theodora het na bewering vir Antonina gehelp en gered het toe Belisarius uiteindelik probeer het om sy vrou aan te kla.

Belisarius en Justinianus, wie se vennootskap die Romeinse Ryk met 45 persent vergroot het, het binne 'n paar maande van mekaar in 565 gesterf. Belisarius het die hof van Rufinianae op die Asiatiese kant van Konstantinopel se voorstede besit. Hy is moontlik daar oorlede, en is moontlik naby een van die twee kerke in die gebied begrawe, miskien die Kerk van die Heilige Petrus en Paulus.

Volgens 'n storie wat gedurende die Middeleeue populariteit gewen het, sou Justinianus beveel het dat Belisarius se oë uitgesit word, en van hom 'n hawelose bedelaar naby die Pincian Hek van Rome gemaak, en hom veroordeel het om verbygangers te vra "gee 'n obolus vir Belisarius" ("date obolum Belisario"), voordat hy hom sou begenadig. Die meeste moderne geleerdes vind hierdie verhaal onwaarskynlik, maar Philip Stanhope, 'n 19de-eeuse Britse filoloog wat "die Lewe van Belisarius" geskryf het, die enigste uitvoerige biografie van die generaal, het op grond van sy oorsig van die beskikbare primêre bronne, die verhaal as waar verklaar.

Na die publikasie van Jean-François Marmontel se roman "Bélisaire" (1767), het hierdie verhaal 'n gewilde onderwerp vir progressiewe skilders en hulle kliënte geword, wat parallelle tussen die optrede van Justinianus en die onderdrukking deur kontemporêre leiers getrek het. Weens sulke subtekste, het Marmontel se roman 'n openbare sensuur deur Louis Legrand van die Sorbonne op hom gehaal, wat kontemporêre teoloë beskou het as 'n perfekte uiteensetting van teologiese kennis en helder denke. Marmontel en die skilders en beeldhouers het Belisarius as 'n soort sekulêre heilige uitgebeeld, wat die lyding van die onderdrukte armes sou deel, byvoorbeeld die borsbeeld van Belisarius deur die Franse beeldhouer Jean-Baptiste Stouf. Die mees bekende van hierdie skilderye, deur Jacques-Louis David, kombineer die temas van liefde (die gewer van die aalmoes), ongeregtigheid (Belisarius self), en die radikale ommeswaai van magsverhoudings (die soldaat wat sy ou bevelvoerder herken). Ander beeld hom uit as iemand wat deur die armes gehelp word nadat hy verwerp word deur die magtiges.

Belisarius verskyn in verskeie kunswerke voor die 20ste eeu. Die oudste van hierdie is die historiese verhandeling deur sy sekretaris, Prokopius. Die "Anecdota", algemeen die "Arcana Historia" of "Geheime Geskiedenis" genoem, is 'n uitgebreide aanval op Belisarius en Antonina, asook op Justinianus en Theodora, wat Belisarius dwaas uitbeeld wat deur liefde verblind is, en sy vrou as ontrou en bedrieglik. Ander werke sluit in:








</doc>
<doc id="126103" url="https://af.wikipedia.org/wiki?curid=126103" title="Troika">
Troika

’n Troika (Russies: тройка; "drietal", "trio") is ’n tradisionele Russiese inspanmetode vir perde vooraan ’n rytuig of slee. Die naam word ook vir die voertuig self gebruik. Dit was ’n gunstelingtema vir skilders, digters en sangers – soos Nikolai Gogol in sy roman "Dooie Siele".

Die perde in ’n troika word altyd langs mekaar ingespan, en dit onderskei dit van ander inspanmetodes met drie perde. Die middelste perd dra gewoonlik ’n halstuig, asook ’n boog wat aan die slee se disselbome vas is; die kantperde dra gewoonlik ’n borstuig. Die troika word tradisioneel so gedryf dat die middelste perd draf en die kantperde galop. Daar is vier leisels: twee vir die middelste perd en een elk vir die kantperde.

’n Troika kan 45-50 km/h haal, wat in die 17de tot 19de eeu baie vinnig vir landvoertuie was. Die inspanmetode is in die 17de eeu in Rusland ontwikkel – eers om pos vinnig af te lewer en daarna om mense en ander goedere te vervoer. Moeë perde sou oor lang afstande gereeld geruil word vir ander. 

Die eerste troikaresies is in 1840 in Moskou gehou. In die Russiese Ryk het adellikes dikwels in troikas gery met ’n drywer in ’n uniform. Versierde troikas was gewild vir groot godsdiensfeeste en troues.

Die troika was deel van die stedelike en plattelandse kultuur. Die perde wat vir ’n troika gebruik is, was gewoonlik klein. Die Wjatka-perd was nie hoër as 14,1 handbreedtes (145 cm) nie. Dit het deel van Rusland se kultuur geword. Die woord "troika" word ook in die politiek vir ’n leidende drietal gebruik.



</doc>
<doc id="126104" url="https://af.wikipedia.org/wiki?curid=126104" title="Chochloma">
Chochloma

Chochloma (Russies: хохлома́) is ’n Russiese houtskilderstyl met helder blom- en ander plantpatrone in hoofsaaklik rooi en goud op ’n swart agtergrond. As dit vir houteetgerei of meubels gebruik word, gee dit die voorwerpe ’n swaarder, metaalagtige voorkoms.

Dit is ook bekend as chochloma-skilderwerk (хохломская роспись, "chochlomskaja rospis").

Dit is in die tweede helfte van die 17de eeu die eerste keer gemaak in wat vandag bekend is as die Kowerninski-distrik van die Nizjni Nowgorod-oblast. Dit is genoem na Chochloma, ’n handelsnedersetting in dieselfde oblast wat tussen die 18de en vroeë 20ste eeu bekend was vir die inwoners se kunsvlytartikels. Die maak van chochloma is in 1659 die eerste genoem in ’n brief van ’n bojaar met die naam Morozof aan sy rentmeester, met ’n bestelling vir 100 geverfde borde en 60 wynbekers.

Die kunsvorm het sy oorsprong onder die Ougelowiges, wat van hul vervolgers gevlug en in die plaaslike woude geskuil het. Onder hulle was ikoonskilders wat dié skildertegniek aan die plaaslike inwoners geleer het.

’n Oorspronklike tegniek om hout ’n goue kleur te verf sonder dat regte goud gebruik word, is tipies van chochloma. Artikels wat uit hout gekerf is (meestal eetgerei), het gewoonlik ’n grondlaag van klei, vlasolie en tinpoeier gekry (deesdae word aluminium gebruik). ’n Blompatroon is dan met ’n kwas op die grondlaag geskilder. Daarna het die artikel ’n laag vlasolie gekry (deesdae word sintetiese olie gebruik) en is dit by ’n hoë temperatuur verhard. ’n Kombinasie van rooi, swart en goue kleure word meestal gebruik. 

Dit het gelyk of chochloma se gewildheid in die vroeë 20ste eeu afgeneem het, maar dit het in die Sowjettyd ’n herlewing ondervind toe twee fabrieke by Chochloma en Semjonof die middelpunt geword het vir die maak van tafelgerei, eetgerei (veral lepels), meubels, aandenkings, ens. In 1972 het die Chocloma-museum sy deure in Semjonof geopen.



</doc>
<doc id="126108" url="https://af.wikipedia.org/wiki?curid=126108" title="Anwar Sadat">
Anwar Sadat

Mohammed Anwar el-Sadat (محمد أنور السادات) "Muḥammad as Anwar-Sādāt", [muħæmmæd ˈʔɑnwɑɾ essæˈdæːt] (* 25 Desember 1918 – † 6 Oktober 1981) was die derde President van Egipte, 'n amp wat hy vanaf 15 Oktober 1970 tot en met sy moord deur fundamentalistiese offisiere op 6 Oktober 1981 beklee het. Sadat was 'n senior lid van die Vrye Offisiere-beweging wat Koning Farouk in die Egiptiese Revolusie van 1952 onttroon het, en 'n vertroueling van President Gamal Abdel Nasser, onder wie hy tweekeer as vise-president gedien het, en wie hy in 1970 as president opgevolg het.

In sy elf jaar as president, het hy Egipte se koers verander, deur uit baie van die politieke en ekonomiese beginsels van Nasserisme terug te trek, na 'n veelpartydemokrasie terug te keer, en die Infitah ekonomiese beleid van stapel te stuur. As President, het hy Egipte in die Joom Kippoer-oorlog van 1973 gelei om Egipte se Sinai Skiereiland te herwin, wat Israel sedert die Ses-Dag Oorlog van 1967 beset het. Dit het van hom 'n held in Egipte en, vir 'n tyd, die res van die Arabiese Wêreld gemaak. Daarna het hy onderhandelinge met Israel begin, wat tot die Egipte–Israel Vredesverdrag gelei het. Hy en die Israeliese Eerste Minister, Menachem Begin, het daarvoor die Nobelprys vir Vrede verower. Daardeur het Sadat die eerste Moslem-nobelpryswenner geword. Alhoewel Egiptiese reaksie op die verdrag, wat Sinai as Egiptiese gebied bevestig het, oor die algemeen gunstig was, is dit deur die Moslem-Broederskap verwerp, wat gevoel het dat Sadat pogings om 'n Palestynse staat te verseker, laat vaar het. Met die uitsondering van Soedan, was die Arabiese wêreld en die Palestynse Bevrydingsorganisasie (PBO) sterk gekant teen Sadat se pogings om 'n aparte vrede met Israel te beding sonder om dit vooraf met die Arabiese state te bespreek. Sy weiering om met hulle te versoen oor die Palestynse kwessie het daartoe gelei dat Egipte se lidmaatskap in die Arabiese Liga tussen 1979 en 1989 opgeskort is. Die vredesverdrag was ook een van die hooffaktore wat gelei het tot sy moord.

Anwar Sadat is op 25 Desember 1918 in Mit Abu El Kom, Monufia, Egipte, gebore in 'n arm Nubiese familie, een van 13 broers en susters. Een van sy broers, Atef Sadat, het later'n vlieënier geword, en het tydens die Oktoberoorlog van 1973 gesneuwel. Sy vader, Anwar Mohammed El Sadat was van Bo-Egipte, en sy moeder, Sit Al-Berain, se vader was Soedanees. Sy teenstaanders het gesê dat sy ma nie "Egipties genoeg" gelyk het nie, en sommige het hom "Nasser se swart poedel" genoem.

Hy het aan die Koninklike Militêre Akademie in Kaïro in 1938 gegradueer, en is aangestel in die seinkorps. Hy het sy weermagloopbaan as 'n onderluitenant begin, en is in Soedan geplaas, wat op daardie tyd deel van Egipte was. Daar het hy Gamal Abdel Nasser ontmoet, en saam met 'n paar ander onderoffisiers, het hulle het die geheime beweging "Vrye Offisiere" gestig om Egipte en Soedan van Britse oorheersing en koninklike korrupsie te bevry.

Gedurende die Tweede Wêreldoorlog is hy deur die Britte in hegtenis geneem vir sy pogings om hulp van die Spilmoondhede te kry om die Britse besettingsmagte te verdryf. Anwar Sadat was aktief in baie politieke bewegings, insluitend die Moslem-Broederskap, die fascistiese Jong Egipte, die pro-koninklike Yster Garde van Egipte, en die geheime militêre groep genaamd die Vrye Offisiere. Sadat het deelgeneem in die militêre staatsgreep deur die Vrye Offisiere wat die Egiptiese Revolusie van 1952 ontlont het, waarin Koning Farouk op 23 Julie onttroon is. Sadat is aangewys om die nuus van die rewolusie oor die radionetwerke aan die Egiptiese volk aan te kondig.

Tydens die presidentskap van Gamal Abdel Nasser, is Sadat in 1954 aangestel as staatsminister. Hy is ook aangestel as redakteur van die nuutgestigte dagblad "Al Gomhuria". In 1959, het hy die Sekretaris aan die Nasionale Unie geword. Sadat was die President van die Nasionale Vergadering (1960-1968) en daarna die visepresident en lid van die presidensiële raad in 1964. Hy is in Desember 1969 heraangestel as vise-president.

Van die belangrikste gebeure van Sadat se presidentskap was sy "Regstellende Revolusie" om die regering se mag te konsolideer, die breuk met Egipte se jarelange bondgenoot en ondersteuner, die Sowjetunie, die 1973 Oktoberoorlog teen Israel, die Camp David-vredesverdrag met Israel, die Infitah ("opening") van Egipte se ekonomie, en sy sluipmoord in 1981.

Sadat het na Nasser se dood in Oktober 1970 vir hom as president opgevolg. Die aanname was dat Sadat se presidentskap van korte duur sou wees. Nasser se ondersteuners in die regering het Sadat as 'n marionet van die vorige president gesien, en geglo dat hulle hom maklik so kon manipuleer. Sadat het almal verras met 'n reeks van slim politieke skuiwe waardeur hy in staat was om die presidentskap te behou en as 'n leier in eie reg na vore te kom. Op 15 Mei 1971, het Sadat sy "Korrektiewe Revolusie" aangekondig, waarin hy die vurigste Nasseriste uit hulle poste in politieke, regerings- en sekuriteitsinstellings verwyder het. Sadat het 'n Islamitiese beweging aangemoedig, wat deur Nasser onderdruk was. Aangesien hy geglo het dat Islamiete sosiaal konserwatief was, het hy vir hulle aansienlike kulturele en ideologiese outonomie toegestaan in ruil vir hulle politieke ondersteuning.

In 1971, drie jaar na die begin van die uitputtingsoorlog rondom die Suezkanaal, het Sadat in 'n brief die vredevoorstel van die VN-onderhandelaar Gunnar Jarring onderskryf, wat 'n totale vrede met Israel voorgestel het, op die voorwaarde dat Israel sou terugtrek na sy grense soos voor die oorlog. Hierdie vredesinisiatief het misluk, aangesien nóg Israel nóg die Verenigde State van Amerika die terme wou aanvaar.

Kort nadat hy die amp aangeneem het, het Sadat baie Egiptenare geskok deurdat hy twee van die kragtigste figure in die regime van hulle poste onthef en in hegtenis geneem het: Visepresident Ali Sabri, wat noue bande met Sowjetamptenare gehad het, en Sharawy Gomaa, die Minister van Binnelandse sake wat die geheime polisie beheer het. Sadat se stygende gewildheid het versnel nadat hy die magte van die gehate geheime polisie ingeperk het, die Sowjet militêre magte uit die land gesit het, en die die Egiptiese weermag vir 'n hernude konfrontasie met Israel opgebou het.

Op 6 Oktober 1973, in samewerking met Hafez al-Assad van Sirië, het Sadat die Oktober-oorlog, ook bekend as die Joom Kippoer-oorlog, en minder algemeen as die Ramadaan-oorlog van stapel gestuur. Dit was 'n verrassingsaanval teen die Israeliese besettingsmagte op die Egiptiese Sinaï-Skiereiland en die Siriese Golanhoogtes in 'n poging om hierdie onderskeie Egiptiese en Siriese gebiede terug te wen, wat ses jaar tevore in die Sesdaagse Oorlog deur Israel ingeneem is. Die Egiptiese en Siriese sukses in die beginstadiums van die oorlog het beide Israel en die Arabiese Wêreld verras. Die mees opvallende prestasie (Operasie Badr, ook bekend as Die Kruising) was die Egiptiese weermag se opmars tot ongeveer 15 km in die besette Sinai Skiereiland nadat hulle die Bar Lev-lyn deurdring het en grotendeels vernietig het. Hierdie lyn is voorheen algemeen as 'n ondeurdringbare defensiewe ketting gesien.

Soos die oorlog voortgesleep het, het drie afdelings van die Israeliese weermag onder Generaal Ariel Sharon die Suezkanaal oorgesteek, en eers probeer om die Egiptiese Tweede Leër te omsingel. Alhoewel dit onsuksesvol was, het 'n ooreenkoms tussen die VSA en die Sowjetunie daartoe gelei dat die Verenigde Nasies se Veiligheidsraad op 22 Oktober 1973 Resolusie 338 aanvaar het, waarin 'n onmiddellike skietstilstand geëis is. Hoewel dit uitgeroep is, is die skietstilstand onmiddellik verbreek. Alexei Kosygin, die voorsitter van die Sowjetunie se Raad van Ministers, het 'n amptelike vergadering met die Deense Eerste Minister Anker Jørgensen gekanselleer om na Egipte te reis, waar hy probeer het om Sadat te oorreed om 'n vredesverdrag te onderteken. Dit is onseker of Kosygin en Sadat tydens sy twee dae lange besoek ooit persoonlik ontmoet het. Die Israeliese weermag het voortgegaan in hulle pogings om die Egiptiese leër te omsingel. Die omsingeling is op 24 Oktober voltooi, drie dae na die verbreking van die skietstilstand. Hierdie ontwikkeling het spanning tussen die supermoondhede teweeg gebring, maar 'n tweede skietstilstand is samewerkend op 25 Oktober opgelê om 'n einde aan die oorlog te bring. Teen die einde van die oorlog, was die Israeliese magte 40 km vanaf Damaskus en 101 km vanaf Kaïro.

Die aanvanklike Egiptiese en Siriese oorwinnings in die oorlog het die moraal in Egipte en die Arabiese Wêreld herstel, en Sadat het vir jare daarna bekend gestaan as die "Held van die Kruising". Israel het Egipte as 'n gedugte vyand erken, en Egipte se hernude politieke betekenis het uiteindelik gelei tot die herstel en heropening van die Suezkanaal deur die vredesonderhandelinge. Sy nuwe beleid van vrede het gelei tot die sluiting van twee ooreenkomste oor ontkoppeling van kragte met die Israeliese regering. Die eerste van hierdie ooreenkomste is onderteken op 18 Januarie 1974, en die tweede op 4 September 1975.

Een belangrike aspek van Sadat se vredesbeleid was godsdienstige ondersteuning vir sy pogings. Reeds tydens sy besoek aan die VSA in Oktober en November 1975, het hy die Evangeliese pastoor Billy Graham tot 'n amptelike besoek uitgenooi, wat 'n paar dae na Sadat se besoek plaasgevind het. Benewens die kweek van verhoudings met Evangeliese Christene in die VSA, het hy ook met die Vatikaan begin saamwerk. Op 8 April 1976 het hy die Vatikaan vir die eerste keer besoek, en ontvang 'n boodskap van ondersteuning van Pous Paulus VI ten opsigte van vrede met Israel, om 'n regverdige oplossing vir die Palestynse kwessie in te sluit. Sadat het van sy kant 'n openbare uitnodiging aan die Pous uitgereik om Kaïro te besoek.

Sadat het ook die media gebruik om sy doele te bevorder. In 'n onderhoud wat hy aan die Libanese koerant "El Hawadeth" in Februarie 1976 gegee het, het hy beweer dat hy 'n geheime verbintenis van die Amerikaanse regering gekry het om druk op die Israeliese regering uit te oefen vir 'n groot onttrekking uit Sinai en die Golanhoogtes. Hierdie verklaring het hoofbrekens vir die Israeliese regering besorg, maar Kissinger het ontken dat so 'n belofte ooit gemaak is.

In Januarie 1977 het 'n reeks van sogenaamde "Broodonluste" uitgebreek, waarin teen Sadat se ekonomiese liberalisering geprotesteer is, veral 'n regeringsbesluit wat prysbeheer op basiese noodsaaklikhede soos brood opgehef het. Die onluste het vir twee dae geduur, honderde duisende het in Kaïro daaraan deelgeneem. 120 busse en honderde geboue is alleen in Kaïro vernietig. Die onluste het geëindig met die inset van die weermag en die her-instelling van die subsidies en prysbeheer. Gedurende hierdie tyd, het Sadat ook 'n nuwe benadering tot die verbetering van betrekkinge met die Weste ingeneem.

Die Verenigde State en die Sowjetunie het op 1 Oktober 1977 ooreengekom op die beginsels waaronder 'n Geneefse konferensie oor die Midde-Ooste sou plaasvind. Sirië het het egter steeds so 'n konferensie teengestaan. Aangesien hy nie wou hê dat Sirië of die Sowjetunie die vredesproses moes beïnvloed nie het, Sadat besluit om 'n meer progressiewe houding teenoor 'n omvattende vredesooreenkoms met Israel in te neem.

Op 19 November 1977, het Sadat die eerste Arabiese leier geword om Israel amptelik te besoek toe hy die Israeliese Eerste Minister, Menachem Begin, ontmoet het en voor die Knesset in Jerusalem gepraat het oor sy sienings oor hoe om 'n omvattende vrede na die Arabies-Israeliese konflik te bereik, wat die volledige implementering van die VN-resolusie 242 en 338 ingesluit het. Hy het tydens sy besoek gepraat van sy hoop dat die momentum in Genève behou kon word, asook die groot behoefte vir harde en drastiese besluite.

Die Vredesverdrag is uiteindelik op 26 Maart 1979 onderteken deur Anwar Sadat en die Israeliese Eerste Minister, Menachem Begin in Washington DC, na aanleiding van die Camp David-Ooreenkomste (1978), 'n reeks van vergaderings tussen Egipte en Israel wat gefasiliteer is deur die Amerikaanse President Jimmy Carter. Beide Sadat en Begin is bekroon met die Nobelprys vir Vrede vir hulle aandeel in die verdrag. In sy toespraak, het Sadat verwys na die langverwagte vrede wat deur beide Arabiere en Israeli's gewens is.

Die belangrikste kenmerke van die ooreenkoms was die wedersydse erkenning van die twee lande, die beëindiging van die oorlogstatus wat sedert die 1948 Arabies–Israeliese Oorlog bestaan het, en die volledige onttrekking deur Israel van sy gewapende magte en burgers uit die res van die Sinai Skiereiland, wat Israel tydens die 1967 Ses-Daagse Oorlog beset het.

Die ooreenkoms het ook voorsiening gemaak vir vrye deurgang vir Israeliese skepe deur die Suezkanaal en die erkenning van die Straat van Tiran en die Golf van Akaba as internasionale waterweë. Die ooreenkoms het Egipte die eerste Arabiese land gemaak om Israel amptelik te erken. Die vredesooreenkoms tussen Egipte en Israel het in krag gebly vandat die verdrag onderteken is.

Die verdrag was uiters ongewild in die meeste van die Arabiese Wêreld en die res van die Moslem Wêreld. Sy voorganger Nasser het Egipte 'n toonbeeld van Arabiese nasionalisme gemaak, 'n ideologie wat oënskynlik deur 'n eerder Egiptiese oriëntasie opsygeskuif is na die 1973 oorlog. Die Arabiese buurlande het geglo dat Sadat, deur die ooreenkomste te teken, Egipte se belange bo die doel van Arabiese eenheid gestel het, Nasser se panarabisme verraai het, en die beeld van 'n verenigde "Arabiese front" vir die ondersteuning van die Palestyne teen die "Sioniste Entiteit" vernietig het. Sadat het egter vroeg al besluit dat vrede die enigste oplossing was. Sadat se skuif na 'n strategiese verhouding met die VSA is ook deur baie Arabiere as verraad gesien. In die VSA het sy pogings tot vrede vir hom gewildheid in sommige Evangeliese kringe gewen. Hy is by voorbeeld deur Pat Robertson bekroon met die "Prins van Vrede" Toekenning.

As 'n reaksie op die ooreenkoms, het die Arabiese Liga in 1979 Egipte se lidmaatskap opgeskort, en sy hoofkwartier van Kaïro na Tunis verskuif. Arabiese Liga lidlande het op daardie stadium die uitwissing van die "Sioniste Entiteit", m.a.w. die staat van Israel as doel gehad. Die liga het eers in 1989 weer Egipte as 'n lid toegelaat en sy hoofkwartier teruggeskuif na Kaïro. As deel van die vredesooreenkoms het Israel in fases onttrek uit die Sinai Skiereiland. Sy onttrekking uit die hele gebied, behalwe die dorp van Taba, was teen 25 April 1982 voltooi, maar Israel het eers in 1989 daardie dorp ontruim. Die verbeterde verhoudings tussen Egipte en die Weste deur die Camp David Ooreenkomste het spoedig gelei tot sterk ekonomiese groei. Teen 1980 het Egipte se gespanne betrekkinge met die Arabiese Wêreld tot 'n tydperk van hoë inflasie gelei.

Die verhouding tussen Iran en Egipte het tydens Gamal Abdel Nasser se presidentskap in ope vyandigheid ontaard. Na sy dood in 1970, het President Sadat dit egter spoedig in 'n oop en hegte vriendskap verander.

In 1971 het Sadat die Iranse parlement in Teheran in vlot Persies toegespreek, en die 2500-jaar-oue historiese bande tussen die twee lande beskryf. Oornag het die Egiptiese en Persiese regerings van verbete vyande in hegte vriende verander. Die verhouding tussen Kaïro en Teheran het so vriendelik geword dat die Sjah van Iran, Mohammad Reza Pahlavi vir Sadat sy "liewe broer" genoem het.

Na afloop van die oorlog met Israel in 1973, het Iran 'n leidende rol in die skoonmaak en aktivering van die geblokkeerde Suezkanaal aanvaar, en beduidende beleggings daarin gesteek. Die land het ook die onttrekking van Israel uit die besette Sinai Skiereiland gefasiliteer deur te belowe om die verlies aan olie wat die Israeli's deur hulle onttrekking van die Egiptiese olieputte in die wes-Sinai sou lei, met gratis Iranse olie te vergoed.

Al hierdie aksies het nog bygedra aan die persoonlike vriendskap tussen Sadat en die Sjah van Iran. Die Sjah se eerste vrou was Prinses Fawzia van Egipte, die oudste dogter van die Sultan Fuad I van Egipte en Soedan (later Koning Fuad I) en sy tweede vrou Nazli Sabri.

Na sy onttroning, het die afgesette Sjah die laaste maande van sy lewe in ballingskap in Egipte deurgebring. Na die Sjah se dood, het Sadat beveel dat hy 'n staatsbegrafnis ontvang, en by die Al-Rifa'i Moskee in Kaïro begrawe word, waar ook die Egiptiese Khedive Ismael Pasha, sy moeder Khushyar Hanım, en talle ander lede van die koninklike familie van Egipte en Soedan begrawe is.

Die laaste maande van Sadat se presidentskap is deur interne opstand gekenmerk. Sadat het bewerings verwerp dat die onluste deur binnelandse gebeure aangevuur is, en het geglo dat die Sowjetunie deur sy bondgenote in Libië en Sirië 'n opstand aanvuur om hom uiteindelik uit sy amp te dwing. Na 'n mislukte militêre staatsgreep in Junie 1981 het Sadat 'n sterp ingryping beveel waarby talle figure van die opposisie gearresteer is. Alhoewel Sadat steeds in Egipte baie gewild was, word beweer dat hy op die hoogtepunt van sy ongewildheid vermoor is.

Vroeër in sy presidentskap het Islamiete voordeel getrek uit die "regstellende rewolusie" en die vrylating van aktiviste wat onder Nasser toegesluit is, maar Sadat se Sinaiverdrag met Israel het Islamiete woedend gemaak, veral die radikale Egiptiese Islamitiese Jihad. Volgens onderhoude en inligting wat versamel is deur die joernalis Lawrence Wright, was die groep besig om militêre offisiere te werf en wapens te versamel, en het gewag vir die regte oomblik om die bestaande orde in Egipte omver te werp. Die hoofstrateeg van El-Jihad was Abbud al-Zumar, 'n kolonel in die militêre intelligensie wie se plan was om die belangrikste leiers van die land dood te maak, beslag te lê op die hoofkwartier van die leër en sekuriteitsmagte, die telefoonsentralegebou, asook die uitsaaigebou, waar die nuus van die Islamitiese revolusie dan uitgesaai sou word, wat volgens sy verwagting 'n populêr opstand teen sekulêre gesag oor die hele land sou ontlont.

In Februarie 1981 het die Egiptiese owerhede deur die arrestasie van 'n lid van El-Jihad wat kritieke inligting gedra het, bewus geraak van die planne. In September het Sadat 'n baie ongewilde aksie beveel waar meer as 1500 mense gearresteer is, insluitend baie Jihadlede, maar ook die Koptiese Pous en ander Koptiese geestelikes, intellektuele en aktiviste van verskeie ideologië. Alle nie-regerings pers is ook verban. Die aksie het egter 'n sel van die Jihad in die weermag onder leiding van Luitenant Khalid Islambouli gemis, wat die sluipmoord op Anwar Sadat in Oktober sou uitvoer.

Tala'at Qasim, 'n vorige hoof van die Gama'a Islamiyya, het in 'n onderhoud met die "Middle-East Report" beweer dat dit nie die Islamitiese Jihad was nie, maar eerder sy organisasie, bekend in Engels as die "Islamic Group", wat die sluipmoord georganiseer het en die moordenaar, Islambouli, gewerf het. Lede van die Groep se 'Majlis el-Shura' ('Raadgewende Raad') – onder leiding van die berugte "blinde shaykh' – is twee weke voor die moord in hegtenis geneem, maar hulle het nie hulle planne openbaar nie, en Islambouli het die sluipmoord op Sadat deurgevoer.

Op 6 Oktober 1981 is Sadat vermoor, tydens die jaarlikse oorwinningsparade in Kaïro om Egipte se kruising van die Suezkanaal te vier. Islambouli het sy aanvalsgeweer in Sadat se liggaam leeggevuur terwyl hy voor in die hoofpawiljoen was, en daardeur die President asook elf ander mense doodgeskiet, insluitend die Kubaanse ambassadeur, 'n Omani generaal, 'n Kopties-Ortodokse biskop en Samir Helmy, die hoof van Egipte se Sentrale Ouditkunde Agentskap (CAA). Agt-en-twintig mense is gewond, insluitende Vise-President Hosni Mubarak, die Ierse Minister van Verdediging James Tully, en vier militêre skakelbeamptes van die VSA.

Die moordspan is gelei deur Luitenant Khalid Islambouli nadat 'n fatwā van Omar Abdel-Rahman verkry is waarin hy die moord goedgekeur het. Islambouli is verhoor en skuldig bevind. 'n Doodsvonnis is teen hom gevel, en hy is in April 1982 deur 'n vuurpeloton tereggestel.

Sadat is opgevolg deur sy vise-president Hosni Mubarak, wat tydens die aanval in die hand beseer is. Sadat se begrafnis is deur 'n rekord aantal hoogwaardigheidsbekleërs van regoor die wêreld bygewoon, insluitend 'n ongewone gelyktydige bywoning deur drie voormalige Amerikaanse presidente: Gerald Ford, Jimmy Carter en Richard Nixon. Soedanese President Gaafar Nimeiry was die enigste Arabiese staatshoof om die begrafnis by te woon. Slegs 3 van 24 lande in die Arabiese Liga het hoegenaamd verteenwoordigers gestuur: Oman, Somalië en Soedan. Israel se eerste minister, Menachem Begin, het Sadat as 'n persoonlike vriend beskou en het daarop aangedring om die begrafnis by te woon. Begin het selfs die hele begrafnisoptog te voet deurgemaak om nie die Sabbat te verbreek nie. Sadat is begrawe in die gedenkteken vir die onbekende soldaat in Kaïro, oorkant die straat waar hy vermoor is.

Meer as driehonderd Islamitiese radikale is aangekla in die verhoor van Khalid Islambouli, insluitend die toekomstige leier van Al-Kaïda, Ayman al-Zawahiri, Omar Abdel-Rahman en Abd al-Hamid Kishk. Die verhoor is deur die internasionale pers gedek, en Zawahiri se kennis van Engels het hom die de facto woordvoerder vir die verweerders gemaak. Zawahiri is in 1984 uit die tronk vrygelaat. Abboud al-Zomor en Tareq al-Zomor, twee Islamitiese Jihad leiers wat in verband met die moord in hegtenis geneem is, is op 11 Maart 2011 vrygestel.

Ten spyte van hierdie feite, het Sadat se neef, Talaat Sadat, beweer dat die moord 'n internasionale sameswering was. Op 31 Oktober 2006 is hy tot 'n jaar tronkstraf gevonnis weens laster teen Egipte se weermag, minder as 'n maand nadat hy het die onderhoud gegee het waar hy Egiptiese generaals daarvan beskuldig het dat hulle sy oom se moord beplan het. In 'n onderhoud met 'n Saoedi televisiekanaal, het hy ook beweer dat beide die Verenigde State en Israel betrokke was. Hy het beweer dat geen lid van die spesiale persoonlike beskermingsgroep 'n enkele skoot tydens die aanval afgevuur het nie, en nie een van hulle verhoor is nie.

In 1983 is "Sadat", 'n minireek oor die lewe van Anwar Sadat, op Amerikaanse televisie uitgesaai, met Oscar-bekroonde akteur Louis Gossett jr. in die titelrol. Die film, asook alle ander films wat deur Columbia Pictures vervaardig en versprei is, is dadelik verban deur die Egiptiese regering, weens bewerings van historiese onakkuraathede. 'n Siviele regsgeding is deur Egipte se kunstenaars en film vakbonde in 'n Egiptiese hof gebring teen Columbia Pictures, asook die film se reggiseure, vervaardigers en draaiboekskrywers, maar die saak is ontslaan aangesien die beweerde laster buite Egipte plaasgevind het, en dus nie binne die hof se jursidiksie geval het nie.

Westerse skrywers het die film se swak ontvangs aan rassisme toegeskryf, aangesien Gossett 'n Afro-Amerikaner is. Gosset is weens sy vertolking vir 'n Emmy genomineer.

Sadat is ook deur Robert Loggia in die 1982 televisiefilm "A Woman Called Golda" uitgebeeld, met Ingrid Bergman in die rol van Golda Meir.

Die eerste Egiptiese uitbeelding van Sadat se lewe het in 2001 gekom, toe "Ayyam El Sadat" ("Dae van Sadat") in Egipte vrygestel is. Hierdie film was 'n groot sukses in Egipte, en is gesien as Ahmed Zaki se grootste prestasie tot op daardie punt.

Die jong Sadat is 'n belangrike karakter in Ken Follett se riller "Die Sleutel tot Rebecca", wat in Kaïro tydens die Tweede Wêreldoorlog afspeel. Sadat, toe nog 'n jong beampte in die Egiptiese Weermag, en betrokke by anti-Britse revolusionêre aktiwiteite, word simpatiek daargestel, en sy bereidwilligheid om saam te werk met die Duitse spioene is duidelik getoon as 'n uitvloeisel van sy wens om bondgenote teen Britse oorheersing van sy land te vind, eerder as 'n ondersteuning van Nazi-ideologie. Sommige van die tonele in die boek, soos byvoorbeeld Sadat se inhegtenisname deur die Britte, volg die uitbeelding in Sadat se eie outobiografie nougeset.

Sadat is herhaaldelik op "Saturday Night Live" uitgebeeld, waar hy deur Garrett Morris gespeel is, weens sy fisiese ooreenkoms met Sadat.






</doc>
<doc id="126111" url="https://af.wikipedia.org/wiki?curid=126111" title="Inositol">
Inositol

Inositol of siklohexaan-1,2,3,4,5,6-hexol is 'n chemiese verbinding met die formule CHO oftewel (-CHOH-). Dit is 'n afgeleide van Sikloheksaan met ses hidroksiel-groepe, wat dit 'n poliol maak, oftewel 'n veelvuldige alkohol. Dit kan in nege moontlike stereoisomere voorkom, waarvan cis"-1,2,3,5-"trans"-4,6-siklohexaanhexol, of mio"-inositol (voorheen bekend as meso-inositol of i-inositol), die mees algemene vorm in die natuur is. Inositol is 'n suikeralkohol met die helfte van die soetheid van sukrose (tafel suiker).

"Mio"-inositol speel 'n belangrike rol as die strukturele basis vir 'n aantal sekondêre boodskappers in eukariotiese selle: die verskillende inositolfosfate. Daarbenewens speel inositol 'n belangrike rol as 'n komponent van die strukturele lipiede fosfatidielinositol (PI) en sy verskeie fosfate, die fosfatidielinositolfosfaat (PIP) lipiede.

Inositol of sy fosfate en gepaardgaande lipiede kom in baie kosse voor, veral vrugte soos spanspek en lemoene. In plante dien die heksafosfaatvorm van inositol, fytiensuur of sy soute, die fitate, as fosfaatreserwe in sade, byvoorbeeld in neute en bone. Fytiensuur kom ook voor in graan met hoë semelinhoud. Fytiensuur is egter nie direk biobeskikbaar vir die mens nie. Sommige voedselvoorbereidingstegnieke breek fitate af om dit verteerbaar te maak. Wanneer inositol egter in die vorm van gliserofosfolipiede voorkom, soos byvoorbeeld in lesitien, word dit goed geabsorbeer en is dit relatief biobeskikbaar.

"Mio"-inositol (sonder fosfaat) is voorheen beskou as 'n lid van die vitamien B - kompleks, sogenaamde Vitamien B in hierdie konteks. Aangesien dit deur die menslike liggaam vanaf glukose geproduseer word, is dit nie 'n essensiële voedingstof nie.

Die isomeer "mio"-inositol is 'n meso-verbinding, en dus opties onaktief, want dit het 'n vlak van simmetrie. Daarom was "meso"-inositol 'n historiese naam vir hierdie verbinding. Behalwe "mio"-inositol, kom vier ander stereoisomere natuurlik voor, naamlik "scyllo"-, "muco"-, -"chiro"-, en "neo"-inositol, alhoewel in minimale hoeveelhede. Die ander moontlike isomere, -"chiro"-, "allo"-, "epi"-, en "cis"-inositol kom nie in die natuur voor nie. Soos hulle name aandui, is - en -"chiro" inositol die enigste paar enantiomere onder die stereoisomere van inositol.

In sy mees stabiele konformasie, neem die "mio"-inositol isomeer die stoelkonformasie aan, wat die maksimum aantal van hidroksielgroepe na die ekwatoriale posisie skuif, waar hulle so ver moontlik vanmekaar is. In hierdie konformasie, het die natuurlike "mio" isomeer 'n struktuur waar vyf van die ses hidroksielgroepe (die eerste, derde, vierde, vyfde en sesde) ekwatoriaal is, terwyl die tweede hidroksielgroep aksiaal is.

"Mio"-inositol word uit glukose-6-fosfaat (G-6-P) in twee stappe gesintetiseer. Eerstens word G-6-P deur 'n inositol-3-fosfaatsintase ensiem geisomeriseer om "mio"-inositol 1-fosfaat te vorm, wat dan deur 'n inositol monofosfatase ensiem gedefosforileer word om vrye "mio"-inositol te vorm. In die mens word die meeste inositol in die niere gesintetiseer, tipies 'n paar gram per dag.

Inositol, fosfatidielinositol en 'n paar van hulle mono- en polifosfate tree as sekondêre boodskappers op in 'n aantal intrasellulêre seintransduksiewëe. Hulle is by 'n aantal biologiese prosesse betrokke, insluitend:
In een van die belangrike familie van seintransduksiewëe, word fosfatidielinositol 4,5-bisfosfaat (PIP) in sellulêre membrane gestoor totdat dit deur enige van 'n aantal die seinproteïene vrygestel word en in verskeie tweede boodskappers omskep word, byvoorbeeld diasielgliserol en inositol trifosfaat.

Inositolheksafosfaate, ook fitiensuur of IP6 genoem, is die belangrikste bergingsvorm van fosfor in baie plantweefsels, veral semels en sade. Fosfor en inositol in fitaatvorm is oor die algemeen nie biobeskikbaar vir diere behalwe herkouers, omdat diere nie die spysverteringstelsel ensiem phytase besit wat nodig is om die fosfaat groepe te verwyder nie. Herkouers kan fitaat verteer, aangesien die ensiem fitase deur die rumen mikro-organismes geproduseer word. Fitiensuur form ook chelate met belangrike minerale soos kalsium, magnesium, yster en sink, en maak hulle só onabsorbeerbaar, en dra by tot mineraaltekorte in mense wie se dieet afhanklik is van semels en saad vir hulle mineraalinname, soos in baie ontwikkelende lande.

Inositol penta- (IP5), tetra- (IP4), en trifosfaat (IP3) word ook fitate genoem.

By die 1936 vergadering van die American Chemical Society, het professor Edward Bartow van die Universiteit van Iowa 'n kommersieel lewensvatbare metode voorgestel waardeur groot hoeveelhede van inositol uit die fitiensuur herwin kon word wat natuurlik teenwoordig is koringafval. As 'n moontlike gebruik vir die stof, het hy inositol nitraat voorgestel as 'n meer stabiele alternatief tot nitrogliserien. Vandag word inositolnitraat gebruik om nitrosellulose te gelatiniseer, en word dus in baie moderne plofstowwe en vaste vuurpyl dryfmiddels gebruik.

Groot dosisse van inositol is al bestudeer om depressie te behandel, maar onvoldoende bewyse bestaan vir die doeltreffendheid van hierdie behandeling.

Inositol is effektief in die bestuur van vroeggebore babas wat aan 'n risiko vir infantiele respiratoriese nood sindroom blootgestel is, of as 'n behandeling vir die toestand.

Inositol word beskou as 'n veilige en doeltreffende behandeling vir polisistiese eierstoksindroom (PCOS). Dit werk deur insuliensensitiwiteit te verhoog, wat help om eierstokfunksie te verhoog, en hiperandrogenisme te vermy. Dit verminder ook die risiko van metaboliese siekte in mense met PCOS.

Inositol word gebruik as 'n verdunningsmiddel vir baie onwettige dwelms soos kokaïen, metamfetamien, en soms heroïen, waarskynlik as gevolg van sy oplosbaarheid, poeieragtige tekstuur, en laer soetheid (50%) in vergelyking met die meer algemene suikers.

Inositol woord ook in televisie en rolprente gebruik om kokaïen voor te stel.

"Mio"-inositol is natuurlik teenwoordig in 'n verskeidenheid van voedsel, hoewel tabelle van voedselsamestellings nie altyd onderskei tussen lesitien, die biobeskikbare vorm, en die onbeskikbare fitaat vorm in graan. Voedsel met die hoogste konsentrasies van "mio"-inositol (insluitende sy verbindings) sluit in vrugte, bone, graan en neute. Bone en graan bevat egter groot hoeveelhede van fitaat.



</doc>
<doc id="126112" url="https://af.wikipedia.org/wiki?curid=126112" title="Xenu">
Xenu

Xenu (/ˈziːnuː/), ook Xemu genoem, was volgens Sciëntologie se stigter L. Ron Hubbard, die diktator van die "Galactic Confederacy" (Galaktiese Verbond) wat 75 miljoen jaar gelede miljarde van sy mense na die Aarde (toe bekend as "Teegeeack") gebring het in ruimtetuie wat soos DC-8 vliegtuie gelyk het, rondom vulkane gestapel het, en hulle met waterstofbomme doodgemaak het. Amptelike Sciëntologiese geskrifte beweer dat die thetane (onsterflike siele) van hierdie buiteruimtelike weses vasklou aan mense, en hulle sodoende geestelike skade berokken.

Hierdie gebeure staan in Sciëntologie as "Incident II" (Voorval II) bekend, en die traumatiese herinneringe wat daarme verband sou hou as "The Wall of Fire" (Die Muur van Vuur) of die "R6 implant" (R6 implantaat). Die verhaal van Xenu vorm deel van Sciëntologiese leerstellings oor buiteruimtelike beskawings en ingrypings in aardse gebeure, wat gesamentlik deur Hubbard as "space opera" (ruimte opera) beskryf word. Hubbard het die verhaal in die studiemateriale vir Operating Thetan vlak III (OT III) in 1967 beskryf, en gewaarsku dat die vorige trauma van die "R6 implant" enigiemand wat dit sou probeer oplos kon doodmaak, byvoorbeeld deur longontsteking.

Binne die Kerk van Sciëntologie maak die verhaal van Xenu deel uit van die geheime "Gevorderde Tegnologie", en word as 'n heilige en esoteriese leerstelling beskou, wat gewoonlik net openbaar word aan lede wat reeds 'n lang reeks kursusse voltooi het wat groot bedrae geld kos. Die kerk vermy enige melding van Xenu in openbare verklarings, en het pogings aangewend om die verhaal geheim te hou, insluitend regsaksie op grond van kopiereg en handelsgeheime. Amptenare van die Kerk van Sciëntologie probeer gewoonlik om die Xenu verhaal te ontken of verhul. Ten spyte hiervan het baie materiaal oor Xenu deur hofdokumente en afskrifte van Hubbard se notas, via die media en die Internet aan die publiek bekend geword. In kommentare oor die impak van die tekste oor Xenu, het akademici Hubbard se geskrifte en hulle plek binne Sciëntologie ontleed binne die konteks van wetenskapfiksie, UFO godsdienste, Gnostisisme en skeppingsmites.

Die verhaal van Xenu word in die OT III tekste behandel, wat deel vorm van Sciëntologie se geheime "Gevorderde Tegnologie" wat slegs openbaar word aan lede wat baie ure van "auditing" (psigiese ouditering) ondergaan het en die status van "clear" bereik het, gevolg deur die "Operating Thetan" vlakke 1 en 2. Dit word in meer detail bespreek in die meegaande vertroulike "Assists" lesing van 3 Oktober 1968, en is gedramatiseer in ""Revolt in the Stars"" ("Opstand in die Sterre"), 'n draaiboek en roman wat L. Ron Hubbard in 1977 geskryf het.

Hubbard het geskryf dat Xenu 75 miljoen jaar gelede die heerser van 'n Galaktiese Verbond was, wat uit 26 sterre en 76 planete bestaan het, insluitend die Aarde, wat toe bekend gestaan het as "Teegeeack". Die planete was oorbevolk, met 'n gemiddelde bevolking van 178 miljard. Die Galaktiese Verbond se beskawing was volgens hom vergelykbaar met ons eie, met ruimtewesens wat klere sou dra wat merkwaardig baie sou lyk soos die klere wat mense in moderne tye dra, en motors, treine en bote sou gebruik wat presies dieselfde sou voorkom as dié van "circa 1950, 1960" op Aarde.

Xenu het onder dringende gevaar van afsetting gestaan, en het derhalwe 'n plan uitgedink om ontslae te raak van die oortollige bevolking van sy ryk. Met die hulp van psigiaters, het hy miljarde van sy burgers onder die voorwendsel van inkomstebelastingsinspeksies versamel, en hulle verlam en gevries in 'n mengsel van alkohol en glikol om hulle siele vas te vang. Die ontvoerde bevolking is in ruimtetuie gelaai om hulle na die die planeet Teegeeack (Aarde) te vervoer, waar hulle uitgewis sou word. Die voorkoms van hierdie ruimtetuig sou later onbewustelik uitgedruk word in die ontwerp van die Douglas DC-8, die enigste verskil synde dat die DC8 enjins het. Toe hulle Teegeeack bereik het, is die verlamde ruimtewesens romdom om die basisse van vulkane rondom die planeet gestapel. Waterstofbomme is toe in die vulkane afgehys en gelyktydig laat ontplof, en daardeur is amper al die ruimtewesens doodgemaak.

Die slagoffers se siele, wat Hubbard "thetane" genoem het, is deur die ontploffing in die lug geblaas. Hulle is deur Xenu se magte met behulp van 'n "elektroniese lint" (volgens Hubbard "ook 'n tipe staande golf") gevang en ingesuig in "vakuum sones" rondom die wêreld. Die honderde miljarde van gevangene thetane is na 'n tipe filmteater gebring, waar hulle gedwing is om ses-en-dertig dae lank 'n "drie-D, super kolossale rolprent" te kyk. Hiermee is volgens Hubbard "verskeie misleidende data"' (gesamentlik bekend as die R6 implantaat) in die herinneringe van die thetane ingeprent, en sou onder andere te make hê met God, die Duiwel, en ruimte opera. Dit sou al die wêreldgodsdienste insluit; Hubbard het spesifiek Rooms-Katolisisme en die beeld van die Kruisiging aan die invloed van Xenu toegeskryf. Die twee "implanteringstasies" wat Hubbard genoem het sou volgens hom op Hawaii en Las Palmas in die Kanariese Eilande wees.

Bykomend tot die inplanting van nuwe gelowe in die thetane, sou die beelde hulle sin van persoonlike identiteit uitwis. Nadat die thetane die implanteringstasies verlaat het, sou hulle volgens Hubbard begin om in groepe van 'n paar duisend saam te koek, aangesien hulle die vermoë verloor het om tussen mekaar te onderskei. Elke groep van thetane sou in een van die paar oorblywende liggame wat die ontploffing oorleef het, versamel. Daardeur sou hulle in sogenaamde "body thetans" (liggaam-thetane) ontaard, wat volgens gevorderde Sciëntologiese tekste nog steeds aan alle mense vasklou en hulle nadelig beïnvloed, behalwe Sciëntoloë wat die nodige stappe geneem het om hulle te verwyder.

'n Lojale regeringsfaksie het uiteindelik Xenu en sy groep omvergewerp, en hom toegesluit in "n elektroniese berg lokval" waarvan hy nie ontsnap het nie. Alhoewel seker bronne beweer dat Xenu se liggaam in die Pireneë op Aarde sou wees, is dit eintlik die ligging wat Hubbard elders vir 'n ou "Mars verslag stasie" aangegee het. Teegeeack sou volgens Hubbard na afloop van hierdie gebeure deur die Galaktiese Verbond verlaat word, en sou tot vandag toe as 'n "tronkplanet" dien, maar sou nogtans sedertdien herhaaldelik deur buiteruimtelike wesens aangeval geword het.

In 1988 het die koste om hierdie geheime van die Kerk van Sciëntologie te leer £3,830, of US$6,500 beloop. Dit was bykomend tot die koste van die vorige kursusse wat nodig is om in aanmerking te kom vir die OT III, wat op hulle beurt dikwels meer as US$100,000 (ongeveer £60,000) sou beloop. Geloof in Xenu en liggaamsthetane is 'n voorvereiste vir 'n Sciëntoloog om verder te vorder in sy ontwikkeling, oor die sogenaamde ""Bridge to Total Freedom"" (Brug na Totale Vryheid). Diegene wat nie die voordele van die OT III kursus verwesentlik nie, word verwag om dit te herhaal, en weer daarvoor te betaal.

Binne Sciëntologie, word die verhaal van Xenu ""The Wall of Fire"" of ""Incident II"" ("Die Muur van Vuur" of "Voorval II") genoem. Hubbard het geweldige belang daaraan gekoppel, en gesê dat dit die geheime van 'n ramp daarstel wat gelei het tot die verval van lewe soos ons dit ken in hierdie sektor van die sterrestelsel. Die buitelyne van die verhaal, naamlik dat 'n groot ramp 75 miljoen jaar gelede in hierdie sektor van die sterrestelsel gebeur het wat uiters negatiewe gevolge vir almal sedertdien ingehou het, word wel aan scientoloë op die laer vlakke genoem, maar die besonderhede word streng vertroulik gehou.

Die OT III dokument beskryf dat Hubbard die Muur van Vuur binnegedring het, maar lewendig uitgekom het ("waarskynlik die enigste een wat dit in 75,000,000 jaar kon doen"). Hy het sy deurbraak vir die eerste keer in die openbaar aangekondig in "Ron's Journal 67" ("RJ67)", 'n lesing wat op 20 September 1967 opgeneem is, om aan alle Sciëntoloë gestuur te word. Volgens Hubbard het hy sy navorsing ten koste van 'n gebreekte rug, knie, en arm voltooi. OT III bevat 'n waarskuwing dat die R6 implantaat enigiemand wat dit probeer oplos kan doodmaak, byvoorbeeld deur longontsteking. Hubbard het beweer dat sy "tegnologie ontwikkeling", met ander woorde die OT materiaal, hierdie bedreiging geneutraliseer het, en daardeur 'n veilige pad na verlossing oopgemaak het.

Die Kerk van Sciëntologie verbied die lees van die OT III Xenu kosmogonie sonder om eers die voorvereiste kursusse te neem. Sciëntoloë waarsku dat die lees van die Xenu verhaal sonder behoorlike voorbereiding, longontsteking kan veroorsaak.

In "RJ67" het Hubbard verwys na die verwoestende effek van Xenu se volksmoord, deur te sê dat die planeet sedertdien 'n "woestyn" was, en dat dit die lot van 'n handvol mense geword het om die planeet se "tegnologie" tot 'n vlak te bring waar die katastrofe deurdring en ongedaan gemaak kan word, en beweer dat die Sciëntoloë goed op pad is om dit reg te kry.

OT III handel ook oor ""Incident I" "("Voorval I)", wat vier quadriljoen (4×10) jaar gelede sou gebeur het. In "Voorval I", is die niksvermoedende thetaan onderwerp aan 'n harde klapgeluid gevolg deur 'n vloed van lig, en het toe 'n strydwa gesien wat gevolg is deur 'n trompetterende gérub. Na 'n reeks harde klapgeluide, is die thetaan oorweldig deur duisternis. Dit word beskryf dat alleen hierdie traumatiese herinneringe thetane van hulle "statiese" (natuurlike, goddelike) status skei.

Hubbard skryf baie fisiese en geestelike kwale aan liggaamsthetane toe, wat volgens hom ook verhoed dat mense die hoogste geestelike vlakke bereik. OT III vertel die Sciëntoloog om liggaamthetane op te spoor en hulle "van die gevolge van Voorvalle I en II te bevry". Dit word in solo-ouditering gedoen, met ander woorde waar die Sciëntoloog homself ouditeer. Die Sciëntoloog word aangesê om 'n groep van liggaamsthetane te vind, dit telepaties aan te spreek, en eers as 'n groep, en daarna elke individuele lid, deur Voorval II, en indien nodig Voorval I, te lei. Hubbard waarsku dat die proses omsigtig gedoen moet word, en dat die afhandeling van liggaamsthetane in OT vlakke IV tot VII voorgesit word.

Die Kerk van Sciëntologie maak beswaar daarteen dat die Xenu verhaal gebruik word om Sciëntologie as wetenskapsfiksie fantasie uit te beeld. Hubbard se stellings oor die R6 inplanting het 'n bron van twis geword. Kritici en sommige Christene voer aan dat Hubbard se uitsprake ten opsigte van R6 bewys dat Sciëntologiese leerstellings onversoenbaar is met Christendom, ten spyte van die Kerk van Sciëntologie se uitsprake tot die teendeel.

Hubbard het die OT III materiale teen die einde van 1966 en vroeg in 1967 in Noord-Afrika geskryf terwyl hy op pad was na Las Palmas om aan te sluit by die "Enchanter", die eerste skip van sy private Sciëntologie vloot (die "Sea Org"). Hy het later beklemtoon dat OT III sy eie persoonlike ontdekking was.

Kritici van Sciëntologie het beweer dat ander faktore moontlik ingewerk het. In 'n brief van daardie tyd aan sy vrou Mary Sue, het Hubbard gesê dat hy, om sy navorsing aan te help, alkohol, stimulante en depressante gebruik het (""I'm drinking lots of rum and popping pinks and greys""). Sy assistent teen daardie tyd, Virginia Downsborough, het gesê dat sy hom moes afspeen van sy gewoonte van dwelmgebruik. Russell Miller postuleer in sy boek "Bare-faced Messiah "dat dit vir Hubbard belangrik was om in 'n verswakte toestand gevind te word, om OT III as 'n geweldige navorsingsprestasie voor te stel.

Elemente van die Xenu storie het reeds voor die publikasie van OT III in Sciëntologie verskyn. Hubbard se beskrywings van buiteaardse konflikte kom selfs voor in sy boek "Have You Lived Before This Life?" en is entoesiasties onderskryf deur Sciëntoloë wat hulle vorige lewens op ander planete gedokumenteer het.

Die herdrukke van "Dianetics" vanaf 1968 het op die voorblad 'n prent van 'n vulkaan wat ontplof, wat na bewering 'n verwysing na OT III is. In 'n 1968 lesing, asook in instruksies aan sy bemarkingspersoneel, verduidelik Hubbard dat hierdie beelde by onderdrukte herinneringe van Voorval II sou inskakel, en mense aandryf om die boeke te koop.

Sedert die 1980's is die vulkaan ook uitgebeeld in televisie-advertensies vir "Dianetics". Sciëntologie se "Sea Org", 'n elite-groep binne die kerk wat uit Hubbard se persoonlike personeel aan boord van sy vloot van skepe ontstaan het, ontneem baie van hulle simbole van die verhaal van Xenu en OT III. Die organisasie is uitdruklik bedoel om 'n herlewing van die "Lojale Offisiere" te wees wat Xenu omvergewerp het. Sy logo, 'n krans met 26 blare, verteenwoordig die 26 sterre van Xenu se Galaktiese Verbond. Volgens 'n amptelike Sciëntologiewoordeboek, is die Sea Org se simbool ontleen uit die simbool van 'n Galaktiese Verbond "ver terug in die geskiedenis van hierdie sektor", en sou baie van sy krag en gesag daardeur verkry dat hy daarmee geassosieer is.

In die "Advanced Orgs" (Gevorderde Organisasies) in Edinburg en Los Angeles, het Sciëntologiepersoneel op 'n stadium wit uniforms met silwer stewels gedra, om Xenu se "Galactic Patrol" na te boots, soos wat hulle op die voorblad van die eerste uitgawes van "Dianetics: The Evolution of a Science" uitgebeeld is. Dit is glo gedoen op die basis van Hubbard se verklaring in sy "Flag Order 652" dat die mensdom die gesag sou aanvaar van daardie groep hom laas verraai het: vandaar die nabootsing van Xenu se handlangers.

Die naam is al as "Xenu" en "Xemu" gespel. Die kursusmateriaal van Klas VIII sluit 'n drie-bladsy teks in Hubbard se handskrif in, onder die opskrif "Data", waarin die verhaal van Xenu uitvoerig weergegee word. Hubbard se onduidelike handskrif maak beide spellings moontlik, veral omdat die naam net eenkeer in die handgeskrewe deel van die dokument voorkom. In die "Assists" lesing, sê Hubbard "Xenu, ahhh, kan X-E-M-U gespel word" en spreek dit 'n paar keer duidelik as "Xemu" op die opname uit. Die getikte draaiboek "Revolt in the Stars" gebruik egter uitsluitlik die spelling "Xenu".

In sy openbare uitsprake, is die Kerk van Sciëntologie huiwerig om enige melding van Xenu toe te laat. 'n Regter het die naam in 1997 in die verbygaan genoem, wat daartoe gelei het dat die Kerk se prokureurs het die uitspraak laat verseël het, alhoewel daardie besluit later omgekeer is. In die relatief min gevalle waar die Kerk die verhaal erken, beweer hulle dat die ware betekenis van die verhaal net verstaan kan word na jarelange studie. Hulle maak ook kapsie daarteen dat kritici dit gebruik om die godsdiens as 'n wetenskapfiksie fantasie voor te stel.

Senior lede van die Kerk het verskeie kere in die openbaar die verhaal ontken, of sy belang geminimeer, maar ander het sy bestaan bevestig. In 1995 het Sciëntologie prokureur Earl Cooley gesinspeel op die belang van Xenu in Sciëntologie deur te sê dat duisende artikels oor Coca-Cola geskryf word, maar dat hulle nie die formule vir Coca-Cola publiseer nie. Sciëntologie het baie gegradeerde vlakke waardeur 'n mens kan vorder. Baie mense wat nog op die laer vlakke in die kerk is, is onbewus van baie aspekte van die Xenu verhal, omdat dit eers in "Operating Thetan" vlak drie, of "OT III" onthul word. Omdat die inligting wat aan die lede oorgedra word, geheim gehou moet word van diegene wat nog nie daardie vlak bereik het nie, moet lede wat wel daarvan bewus is, in die openbaar die bestaan daarvan ontken as hulle gevra word. Mense wat OT III ontvang moet 'n ooreenkoms teken waarin hulle belowe om nooit die inhoud te openbaar nie, voordat hulle die koevert met die kursusinhoud kry. Hulle word vertel dat dit kennis bevat wat so gevaarlik is, dat iemand wat hoor van die materiaal voordat hy gereed is, longontsteking kan opdoen.

Warren McShane, direkteur van die "Religious Technology Center", die organisasie wat Sciëntologie se handelsmerke, simbole en tekste bestuur, het in 1995 in 'n hofsaak getuig dat die Kerk van Sciëntologie 'n beduidende hoeveelheid van sy inkomste verkry van die vaste skenkings wat deur Sciëntoloë betaal word om die OT materiaal te bestudeer. McShane het gesê dat Hubbard se werk "vreemd" mag voorkom aan diegene wat nog nie die voorafgaande kursusvlakke deurgegaan het nie. McShane het gesê dat die verhaal nog nooit geheim was nie, maar het beweer dat die OT III materiale wel handelsgeheime bevat. McShane het die verhaal taamlik uitvoerig bespreek, en het spesifiek vir Hubbard as sy outeur genoem.

Toe John Carmichael, die president van die Kerk van Sciëntologie van New York, gevra is oor die Xenu storie, het hy volgens 'n berig in 2007 in "The Daily Telegraph" gesê: "Dit is nie wat ons glo nie". Toe Ted Koppel op ABC se "Nightline" program vir Sciëntologie leier David Miscavige direk oor die Xenu verhaal gevra het, het hy geantwoord dat hy dinge wat Hubbard gesê het uit konteks aanhaal. In 'n 2006 onderhoud met "Rolling Stone", is Mike Rinder, op daardie stadium die direkteur van die kerk se Office of Special Affairs, gevra oor die geldigheid van die Xenu verhaal, waarop hy geantwoord het: "Dit is nie 'n "storie" nie, dit is 'n vlak van ouditkunde."

In 'n BBC "Panorama" program wat in 2007 uitgesaai is, het senior Sciëntoloog Tommy Davis onderhoude van beroemde kerklede onderbreek toe hulle oor Xenu gevra is en gesê: "None of us know what you're talking about. It's loony. It's weird." ("Geeneen van ons weet waarvan jy praat nie. Dis mal. dis vreemd.") In Maart 2009, is Davis in 'n onderhoud deur ondersoekende joernalis Nathan Baca vir KESQ-TV weer gevra oor die OT III tekste. Davis het vir Baca gesê "ek is vertroud is met die materiaal", en het dit "die vertroulike geskrifte van die Kerk" genoem. In 'n onderhoud op ABC News Nightline in 2009, het Davis die stel verlaat toe Martin Bashir hom gevra oor Xenu. Hy vir Bashir gesê, "Martin, I am not going to discuss the disgusting perversions of Scientology beliefs that can be found now commonly on the internet and be put in the position of talking about things, talking about things that are so fundamentally offensive to Scientologists to discuss. … It is in violation of my religious beliefs to talk about them." ("Martin, ek is nie van plan om die walglike verdraaiings van Sciëntologiese oortuigings te bespreek wat nou algemeen op die internet gevind kan word nie, en die posisie geplaas te word om te praat oor dinge wat vir Sciëntoloë so fundamenteel aanstootlik is om te bespreek. … Dit is 'n skending van my godsdienstige oortuigings om daaroor te praat." Toe Bashir 'n vraag oor Xenu herhaal het, het Davis sy mikrofoon verwyder en die stel verlaat.

In November 2009 is die Kerk van Sciëntologie se verteenwoordiger in Nieu-Seeland, Mike Ferris, in 'n radio-onderhoud oor Xenu gevra. Die aanbieder het gevra, "So, wat jy sê is, Xenu is 'n deel van die godsdiens, maar iets waaroor jy wil praat nie". Ferris het dit beaam, en erken dat Xenu deel van die esoterika van Sciëntologie uitmaak.

Ten spyte van die Kerk van Sciëntologie se pogings om die verhaal geheim te hou, het besonderhede oor die jare uitgelek. OT III is reeds in 1972 in Robert Kaufman se boek "Inside Scientology" aan die lig gebring. In hierdie boek het Kaufman sy eie ervarings van OT III bespreek. Dit is later in 'n 1981 artikel in die "Clearwater Sun" beskryf, en het in 1985 verder bekend geword weens 'n hofsaak wat deur Lawrence Wollersheim teen Sciëntologie gebring is. Die kerk het nie daarin geslaag om die dokumente te laat verseël nie en het probeer om te verseker dat die dossier ten alle tye deur een van hulle lede uitgeteken sou wees, maar die storie is in die Los Angeles Times opgesom en in William Poundstone se "Bigger Secrets" (1986) oorvertel uit inligting wat in die Wollersheim saak voorgedra is. In 1987, het ""L. Ron Hubbard: Messiah or Madman?"," 'n boek deur L. Ron Hubbard Jr., die stigter se seun, die eerste bladsy van die OT III materiaal volledig aangehaal, en die res van sy inhoud opsommenderwys weergegee.

Sedertdien het nuusmedia herhaaldelik Xenu in die dekking van Sciëntologie of sy beroemde voorstanders soos Tom Cruise genoem. In 1987 het die BBC se ondersoekende nuusreeks "Panorama" 'n verslag uitgesaai wat 'n skets van die OT III verhaal in strokiesprentvorm uitgebeeld het.

Op desember 24, 1994, is die Xenu storie vir die eerste keer op die Internet weergegee in 'n anonieme berig in die Usenet nuusgroep alt.religion.scientology. Dit het gelei tot 'n aanlyn stryd tussen die Kerk van Sciëntologie se prokureurs en die kerk se teenstanders. Ouer weergawes van die OT vlakke I tot VII is op April 9, 1993 as bewysstukke aangeheg in 'n verklaring deur Steven Fishman, as deel van die regsstryd "Church of Scientology International v. Fishman and Geertz". Die teks van hierdie verklaring en sy bewysstukke, gesamentlik bekend as die Fishman verklaring, is in Augustus 1995 in die Internet nuusgroep alt.religion.scientology deur Arnie Lerma gepubliseer, en op die Wêreldwye web deur David S. Touretzky. Dit was vir 'n paar jaar die onderwerp van groot omstredenheid en regsstryd. Lerma se huis is weens beweerde kopieregskending deursoek, wat daartoe gelei het dat die dokumente wêreldwyd gedupliseer is, en 'n hofsaak is teen die nederlandse skrywer Karin Spaink gebring op grond van kopieregskending vir die kopiëring van die bron materiaal, en waar die Kerk ook beweer het dat herbewoordings handelsgeheime sou verklap.

Die Kerk van Sciëntologie se pogings om die verhaal van Xenu geheim te hou is in hofsake teen die Kerk geneom. In September 2003 het 'n Nederlandse hof, in 'n uitspraak in die saak teen Karin Spaink, gesê dat een doel van die geheimhouding van OT II en OT III was om mag oor die lede van die Kerk van Sciëntologie te hou, en 'n ope gesprek oor sy leerstellings en praktyke te verhoed.

Ten spyte van sy bewerings dat voortydige openbaring van die OT III materiaal dodelik sou wees, het L. Ron Hubbard 'n draaiboekweergawe in die 1970's geskryf onder die titel "Revolt in the Stars". Daarin staan dat Xenu bygestaan is deur wesens genaamd Chi ("die Galaktiese Minister van Polisie") en Chu ("die Uitvoerende President van die Galaktiese Interplanetêre Bank"). Dit is nie amptelik gepubliseer nie, alhoewel die draaiboek in die vroeë 1980's in Hollywood rongestuur is. Nie-amptelike afskrifte van die draaiboek sirkuleer op die Internet.

Op 10 Maart 2001 het 'n gebruiker die teks van OT III op die aanlyn gemeenskap Slashdot gepubliseer. Die teks is verwyder nadat die Kerk van Sciëntologie 'n regskennisgewing volgens die Digital Millennium Copyright Act ingedien het. Kritici van die Kerk het openbare protesaksies gebruik om kennis oor die Xenu geheim te versprei, onder meer die skep van webwerwe met "xenu" in die domein naam, en die gebruik van baniere en protestekens wat die naam "Xenu" op gehad het.

Weergawes van die Xenu verhaal het op televisie sowel as die verhoog verskyn. In die "Off-Broadway" satiriese musiekblyspel "A Very Merry Unauthorized Children's Scientology Pageant", wat sy eerste opvoering in 2003 gehad het, en in 2004 'n Obie-Toekenning gewen het, verskyn kinders in buiteaardse kostuums, en vertel die verhaal van Xenu.

Die Xenu storie is weereens in November 2005 gesatiriseer in 'n episode van die Comedy Central geanimeerde tv-reeks "South Park" met die titel ""Trapped in the Closet"". Die Emmy-genomineerde episode het Xenu as 'n mensvormige buiteruimtelike wese met tentakels in plaas van arms voorgestel, in 'n toneel waar die woorde "Dit Is Wat Sciëntoloë Eintlik Glo" bo-op die skerm verskyn. Die episode het omstredenheid ontlok, omdat musikant Isak Hayes, die stem van die karakter "Chef" en 'n Sciëntoloog, die program in Maart 2006 verlaat het, net voor die episode se eerste geskeduleerde hetvertoning, en verwys na "South Park" se "onvanpaste spottery" van sy godsdiens. Hayes se verklaring het nie daardie episode uitgesonder nie, maar het die standpunt ingeneem dat die die program se gereelde godsdiensparodië deel was van 'n "groeiende onsensitiwiteit teenoor persoonlike geestelike oortuigings" in die media, wat ook weerspieël is in die Mohammed-spotprente kontroversie: "Daar is'n plek in hierdie wêreld vir satire, maar daar is 'n tyd wanneer satire eindig en onverdraagsaamheid en dwepery teenoor andere se godsdienstige oortuigings begin." in antwoord op Hayes se verklaring, het "Suid-Park" mede-skepper Matt Stone gesê dat sy bedanking niks met onverdraagsaamheid en dwepery te doen het nie, en alles met die feit dat Hayes 'n Sciëntoloog was, en dat 'n episode van South Park Sciëntologie in 'n slegte lig testel het. Hy het ook genoem dat Hayes nooit 'n probleem daarmee gehad het toe daar met Christene, Moslems, Mormone en Jode gespot is nie.

In die boek "Scientology" wat deur Oxford University Press uitgegee is, neem mede-outeur Mikael Rothstein waar dat geen diepgaande analise van Sciëntologie se Xenu mite in vakkundige publikasies verskyn nie, en dat die mees nugtere en insiggewend teks oor die Xenu mite op daardie stadium die artikel op die Engelse Wikipedia was, asook Andreas Grünschloss se kort artikel in James Lewis se boek. Rothstein plaas die Xenu teks deur L. Ron Hubbard in die konteks van 'n skeppingsmite binne die metodologie van Sciëntologie, en karakteriseer dit as een van Sciëntologie se meer belangrike godsdienstige verhale, en dat die teks blykbaar die basiese (soms implisiete) mitologie van die beweging vorm. Hy beskryf dit as 'n verhaal oor die oorsprong van die mens op Aarde en die menslike toestand. Rothstein beskryf die fenomeen binne 'n geloofstelsel wat geïnspireer is deur wetenskapfiksie, en wys daarop dat die mite oor Xenu, in die vorm van 'n wetenskapfiksie-geïnspireerde antropogonie, die basiese Sciëntologiese bewerings oor die menslike toestand verklaar.

Andreas Grünschloß ontleed in "The Oxford Handbook of New Religious Movements" die Xenu teks, binne die konteks van 'n bespreking van die UFO godsdienste. Hy karakteriseer die teks as Sciëntologie se geheime mitologie. Grünschloß verwys ook na Hubbard se wetenskapsfiksie verhaal "Revolt in the Stars", waar hy die andersins geheime verhaal oor die antieke heerser Xenu in die vorm van 'n normale wetenskapsfiksie roman daarstel. Op grond van die verbindings tussen verskeie motiewe in Hubbard se romans en spesifieke Sciëntologiese leerstellings, postuleer Grünschloß dat 'n mens Sciëntologie kan sien as een van die min gevalle waar wetenskapsfiksie (of fantasieletterkunde oor die algemeen) verband hou met die suksesvolle vorming van 'n nuwe spirituele beweging. In sy bespreking van die samesmelting tussen Hubbard se wetenskapsfiksie en Sciëntologie se skeppingsmite, noem Grünschloß dat, alhoewel die wetenskapsfiksie romans 'n ander genre daarstel as Hubbard se "tegnologiese" onthullings, Sciëntoloë sy fiksie ook hoog op prys stel, en dat Hubbard se literêre uitset ook sterk deur die organisasie bevorder word. In die boek "UFO Religions" onder redaksie van Christopher Partridge, maak Grünschloß weer die opmerking dat die entoesiasme vir ufologie en wetenskapsfiksie in die formingsfases van Sciëntologie gekweek is, en dat die geheime verhaal van die intergalaktiese heerser Xenu deur Hubbard in die styl van 'n eenvoudige wetenskapsfiksie roman oorvertel word.

Verskeie skrywers het gewys op strukturele ooreenkomste tussen die Xenu verhaal en die mitologie van Gnostisisme. James A. Herrick beweer in "The Making of the New Spirituality: The Eclipse of the Western Religious Tradition", dat Hubbard se gnostiese neigings duidelik deurskemer in sy vertelling van die menslike oorsprong, en dat Hubbard idees wat eers in die wetenskapsfiksie uitgedruk is, moeiteloos in 'n wêreldwye godsdiens met gnostiese raakpunte omskep het. Mary Farrell Bednarowski skryf soortgelyk in "America's Alternative Religions", dat die uiteensetting van die Xenu mitologie bekend sou voorkom aan historici wat vertroud is met die antieke gnostisisme, en merk op dat in baie ander godsdienstige tradisies, sekere tekste eers aan hoë-vlak ingewydes openbaar word. Sy noem eger ook dat die Xenu verhaal agterdog oor Sciëntologie by die publiek wek, en bydra tot die bewerings dat Hubbard se stelsel eerder die produk van sy kreatiwiteit as 'n wetenskapsfiksie skrywer is as teologie.

Skrywers Michael McDowell en Nathan Robert Brown bespreek wanopvattings oor die Xenu teks in hul boek "World Religions at Your Fingertips", en maak die waarneming dat die "Legende van Xenu" waarskynlik die mees omstrede, misverstane, en verkeerd uitgebeelde deel van die Sciëntologie geloof is. Hulle merk op dat, alhoewel hierdie verhaal nou bo alle twyfel bewys is as 'n deel van die godsdiens, ten spyte daarvan dat kerkverteenwoordigers herhaaldelik sy bestaan ontken het, die storie se rol in Sciëntologie dikwels verkeerdelik deur sy kritici aangevoer word as bewys dat hulle "glo in buiteruimtelike parasiete." Hulle beweer dat die verhaal eintlik bedoel is as 'n werkende mite, wat die Sciëntologiese oortuiging illustreer dat die mens voorheen 'n geestelike wese was, wat op oneindige vlakke van intergalaktiese en interdimensional realiteite bestaan het, en dat die mense wat ons eens was, in hierdie fisiese werklikheid vasgevang is waar ons tot vandag toe bly. Dít is volgens hulle die onderliggende boodskap van die Xenu verhaal, nie dat die mens "deur buiteruimtelike wesens besete" is nie. McDowell en Brown maak die afleiding dat hierdie onvanpaste wanopvattings oor die Xenu teks 'n negatiewe impak gehad het, en dat sulke kras stellings die rede is hoekom baie Sciëntoloë nou ernstige aanstoot neem as Xenu selfs genoem word deur nie-lede.

Spraakvryheidsprokureur Mike Godwin ontleed die aksies deur die Sciëntologie organisasie om die Xenu teks geheim te hou, in 'n bespreking in sy boek "Cyber Rights" oor die toepassing van die wette oor handelsgeheime op die Internet. Godwin verduidelik dat die wette oor handelsgeheime die inligting self beskerm, nie net 'n bepaalde uitdrukking daarvan nie. Handelsgeheime kan dus, in teenstelling met kopiereg, idees en feite direk beskerm. Hy stel egter die vraag of die materiaal regtig kwalifiseer as "handelsgeheime", en wys daarop dat van die materiaal wat die kerk probeer onderdruk het, 'n storie insluit oor "'n galaktiese despoot genaamd Xenu wat 75 miljoen jaar gelede besluit het om 'n klomp mense dood te maak deur hulle te vulkane vas te ketting en kernbomme op hulle te gooi." Godwin vra of kerke regtig mededingers het in die sin van handelsgeheime, en vra byvoorbeeld of die Katolieke Kerk meer markaandeel sou kon kry as hulle die volle feite oor Xenu in die hande sou kry. Hy voel dat selfs 'n kombinasie van kopiereg en handelsgeheime nie die kerk se doel kan bereik nie, naamlik die totale onderdrukking van enige verspreiding van die kerk se dokumente of leerstellings. Hy kom egter tot die gevolgtrekking dat, alhoewel die kerk waarskynlik geen volledige regsoorwinnings in sy sake sou kry nie, dit nog steeds nie beteken dat hulle nie sou litigeer nie, en merk op dat die blote dreigement van litigasie, of die koste van die werklike litigasie, nog steeds die doel kan bereik wat die regsteorieë nie kan nie, naamlik die stilswye van baie kritici van die kerk.




</doc>
<doc id="126114" url="https://af.wikipedia.org/wiki?curid=126114" title="Nobelprys vir fisika">
Nobelprys vir fisika

Die Nobelprys vir fisika (Sweeds: "Nobelpriset i fysik") is ’n jaarlikse prys wat deur die Koninklike Sweedse Akademie vir Wetenskappe toegeken word aan mense wat wêreldwyd die uitmuntendste bydraes op die gebied van fisika gelewer het. Dit is een van vyf pryse waarvoor Alfred Nobel in sy testament voorsiening gemaak en sedert 1901 toegeken word; die ander is die Nobelpryse vir chemie, fisiologie of geneeskunde, letterkunde en vrede.
Die akademie kondig die naam van die Nobelpryswenners jaarliks vroeg in Oktober aan, met die Nobelprys vir fisika tradisioneel tweede en op 'n Dinsdag. Die prys word jaarliks in Stockholm, Swede, toegeken op 10 Desember, die herdenking van Nobel se dood. Tot met 2019 is die prys aan altesaam 212 individue toegeken. Nog net drie vroue het dit gekry: Marie Curie in 1903, Maria Goeppert-Mayer in 1963 en Donna Strickland in 2018.

John Bardeen is een van twee bekroondes wat twee keer die Nobelprys in dieselfde vak toegeken is, in 1956 and 1972. Frederick Sanger is die ander en is twee keer met die Nobelprys vir Chemie bekroon, in 1956 and 1972. Twee ander het Nobelpryse twee keer gewen, een in chemie en een in 'n ander vak: Maria Skłodowska-Curie (fisika in 1903 en chemie in 1911) en Linus Pauling (chemie in 1954 en vrede in 1962).

Die 2019-Nobelprys vir fisika is "vir bydraes tot ons begrip van die heelal se evolusie en die aarde se plek in die kosmos" toegeken aan James Peebles "vir teoretiese ontdekkings in die fisiese kosmologie", asook Michel Mayor en Didier Queloz "vir die ontdekking van ’n eksoplanet wat om ’n ster soortgelyk aan ons son wentel".

Die pryse, wat 'n bedrag geld (SEK9 miljoen, omtrent VSA$1 miljoen per pryskategorie, wat dan gelykop onder die Bekroondes verdeel word), 'n goue medalje en 'n diploma insluit, word op 10 Desember, die herdenking van Nobel se sterfdag in 1896, tydens 'n seremonie deur die Sweedse koning, tans Carl XVI Gustaf van Swede, in die Stockholmse Konsertsaal uitgedeel.

Hieronder volg 'n lys van die ontvangers van die Nobelprys vir fisika vanaf 1901 tot op hede. In 1916, 1931, 1934 en 1940–1942 is die prys nie toegeken nie; die toekenning van 1921 is in die volgende jaar toegeken, toe Albert Einstein die Nobelprys vir fisika ontvang het.
1900's – 1910's – 1920's – 1930's – 1940's – 1950's – 1960's – 1970's – 1980's – 1990's – 2000's – 2010's




</doc>
<doc id="126116" url="https://af.wikipedia.org/wiki?curid=126116" title="Saulgé">
Saulgé

Saulgé is 'n dorp in die Franse département Vienne in Nieu-Akwitanië.

Die dorp is tussen Poitiers en Limoges geleë.


</doc>
<doc id="126119" url="https://af.wikipedia.org/wiki?curid=126119" title="Potez 630">
Potez 630

Die Potez 630 is 'n reeks vliegtuie wat deur Frankryk ontwikkel is en diens gedoen het tydens die Tweede Wêreldoorlog. Daar was vegters en bomwerpers. Die vliegtuig het sy nooiensvlug afgelê op 25 April 1936. Die "Potez 630" is 'n driesitplek, tweemotorige vliegtuig. Dit was 'n moderne vliegtuig vir sy tyd met terugtrekbare wiele. Die eerste 80 modelle was almal verbied om te vlieg as gevolg van motorfalings met katastrofiese gevolge. Die "Potez 630" is later afgradeer vir sekondêre diens.

Die "Potez 631" was toegerus met "Gnome-Rhône" motors en was 'n groot sukses. Daar was 200 eenhede gebou van die vliegtuig wat aan die Franse Lugmag en Franse Vloot verskaf was. Gedurende die Slag om Frankryk het "Potez 631's", gebruik as dag-en-nagvegters, daarin geslaag om 29 Duitse vliegtuie af te skiet. Na die oorgawe van Frankryk was die vliegtuie gebruik deur Vichy-Frankryk maar was later oorgeneem deur Roemenië.




</doc>
<doc id="126122" url="https://af.wikipedia.org/wiki?curid=126122" title="Kernfisika">
Kernfisika

Kernfisika is die deel van fisika waarin atoomkerne asook hul samestellende dele en wisselwerkings bestudeer word. Ander vorme van kernmaterie word ook bestudeer.
Daarteenoor gaan atoomfisika oor die bestudering van die hele atoom, insluitende die elektrone.

Ontdekkings in kernfisika het gelei tot baie toepassings in dié veld, soos kernkrag, kernwapens, kernmedisyne, magnetieseresonansiebeelding, radiokoolstofdatering, ensovoorts. 

Deeltjiefisika het uit kernfisika ontstaan en die twee velde hou nou verband met mekaar. Kernastrofisika, die toepassing van kernfisika op die gebied van astrofisika, is belangrik om die binnewerking van sterre en die oorsprong van elemente te verduidelik.

Die geskiedenis van kernfisika as ’n ander dissipline as atoomfisika het begin met die ontdekking in 1896 deur Henri Becquerel van radioaktiwiteit terwyl hy fosforessensie in uraansoute ondersoek het. Die ontdekking van die elektron die volgende jaar deur J.J. Thomson was ’n aanduiding dat die atoom ’n interne struktuur het. 

In die daaropvolgende jare is radioaktiwiteit deeglik bestudeer, deur onder andere Marie en Pierre Curie sowel as deur Ernest Rutherford en sy samewerkers. Aan die begin van die 20ste eeu het fisici ook drie soorte bestraling ontdek wat uit atome vloei; hulle het dit alfa-, beta- en gammastrale genoem. In eksperimente in 1911 deur Otto Hahn en in 1914 deur James Chadwick is ontdek dat die betavervalspektrum aaneenlopend in plaas van diskreet is. Dit beteken elektrone word uit die atoom gewerp met ’n aaneenlopende reeks energieë, eerder as met die diskrete hoeveelhede energie wat in gamma- en alfaverval waargeneem is. In dié tyd was dit ’n probleem vir kernfisika, omdat dit gelyk het asof dit ’n aanduiding is dat energie nie in dié vervalle bewaar word nie.

Die Nobelprys vir fisika is in 1903 gesamentlik toegeken aan Becquerel vir sy ontdekking van radioaktiwiteit en aan Marie en Pierre Curie vir hul daaropvolgende navorsing daaroor. Rutherford het in 1908 die Nobelprys vir chemie gekry vir sy "ondersoeke na die disintegrasie van die elemente en die chemie van radioaktiewe stowwe".

In 1905 het Albert Einstein die massa-energieverband geformuleer. Terwyl Becquerel en Marie Curie se werk oor radioaktiwiteit dit voorafgegaan het, is ’n verduideliking van die energiebron van radioaktiwiteit eers gekry met die ontdekking dat die kern self uit kleiner dele, die nukleone, bestaan.

In 1906 is Ernest Rutherford se "Retardation of the α Particle from Radium in passing through matter" gepubliseer. Hans Geiger het op dié werk uitgebrei in ’n dokument gerig aan die Royal Society met eksperimente wat hy en Rutherford gedoen het deur alfadeeltjies deur lug, aliminiumfoelie en bladgoud te stuur. Nog werke is in 1909 gepubliseer deur Geiger en Ernest Marsden, asook ’n grootliks uitgebreide werk in 1910 deur Geiger. In 1911 tot 1912 het Rutherford aan die Royal Society die eksperimente verduidelik en die nuwe teorie oor die atoomkern soos ons dit nou verstaan, voorgestel.

Die sleuteleksperiment agter hierdie aankondiging is in 1910 by die Universiteit van Manchester uitgevoer: Ernest Rutherford se span het ’n merkwaardige eksperiment uitgevoer waarin Geiger en Marsden, onder Rutherford se toesig, aflfadeeltjies (heliumkerne) deur ’n dun laag bladgoud gestuur het. Die atoommodel van Thomson het voorspel die alfadeeltjies se baan sou hoogstens net effens gebuig wees. Rutherford het sy span egter opdrag gegee om uit te kyk vir iets wat hy geskok was om te sien: ’n Paar deeltjies is teen groot hoeke verstrooi, soms selfs heeltemal agteruit. Hy het dit vergelyk met ’n koeël wat deur ’n sneesdoekie gevuur word en dan heeltemal daarvan terugbons. Dié ontdekking, tesame met Rutherford se ontleding van die data in 1911, het gelei tot die Rutherford-model van die atoom waarvolgens die atoom ’n baie klein, baie digte kern het wat die grootste deel van sy massa bevat, en uit hoogs positief gelaaide deeltjies bestaan met omringende elektrone wat die lading uitbalanseer (aangesien die neutron nog nie ontdek was nie). Volgens hierdie model (wat nie die moderne een is nie) bestaan stikstof-14 byvoorbeeld uit ’n kern met 14 protone en 7 elektrone (altesaam 21 deeltjies) en word die kern omring deur nog 7 elektrone.

Omstreeks 1920 het Arthur Eddington die ontdekking en meganisme van kernfusieprosesse in sterre voorspel in sy dokument "The Internal Constitution of the Stars". In dié tyd was die bron van sterenergie ’n algehele raaisel; Eddington het reg voorspel dat die bron die fusie van waterstof na helium is wat enorme hoeveelhede energie vrystel volgens Einstein se vergelyking formula_1. Dit was ’n uitsonderlike ontwikkeling, want in dié tyd was fusie en termonukleêre energie, en selfs dat sterre grootliks uit waterstof bestaan, nog nie ontdek nie.

Die Rutherford-model het heel goed gewerk totdat studies oor kernspin in 1929 deur Franco Rasetti by die Kaliforniese Instituut van Tegnologie gedoen is. Teen 1925 was dit bekend dat protone en elektrone elk ’n spin van het. In die Rutherford-model van stikstof-14 sou 20 van die altesaam 21 kerndeeltjies afgepaar het om mekaar se spin te kanselleer, en die laaste deeltjie sou die kern ’n netto spin van gegee het. Rasetti het egter ontdek stikstof-14 het ’n spin van 1.

In 1932 het Chadwick besef bestraling, wat deur verskeie wetenskaplikes waargeneem is, is eintlik vanweë ’n neutrale deeltjie wat min of meer dieselfde massa as die proton het. Hy het dit die neutron genoem (ná ’n voorstel deur Rutherford oor die behoefte aan so ’n deeltjie). In dieselfde jaar het Dmitri Ivanenko voorgestel daar is nie elektrone in die kern nie, net protone en neutrone, en dat neutrone ’n spin van het; dit het die massa verduidelik wat nie aan protone toegeskryf kan word nie. Die spin van die neutron het dadelik die probleem opgelos van die spin van stikstof-14, omdat die een ongepaarde proton en een ongepaarde neutron in hierdie model elk ’n spin van in dieselfde rigting bydra, en dit gee ’n totale spin van 1.

Met die ontdekking van die neutron kon wetenskaplikes ten minste bereken watter fraksie bindingsenergie elke kern het deur die kernmassa te vergelyk met dié van die protone en neutrone waaruit dit bestaan. Die verskille tussen kernmassas is so bereken. Wanneer kernreaksies gemeet is, het dit tot binne 1% ooreengestem met Einstein se berekening van die massa-energieverband.

In 1935 het Hideki Yukawa die eerste betekenisvolle teorie oor die sterk kernkrag voorgestel om te verduidelik hoe kerne bymekaarbly. Volgens hom het ’n deeltjie, wat later ’n meson genoem is, ’n krag uitgeoefen op alle nukleone, insluitende protone en neutrone. Dié krag het verduidelik waarom kerne nie onder die invloed van protonafstoting disintegreer nie, en ook die manier verduidelik waarop die aantrekkende sterk krag ’n meer beperkte omvang het as die elektromagnetiese afstoting tussen protone. Later is met die ontdekking van die π-meson bewys dit het die eienskappe van Yukawa se deeltjie.

Met Yukawa se werk is die moderne model van die atoom voltooi. Die atoomkern bestaan uit ’n digte bol neutrone en protone, wat deur die sterk kernkrag bymekaargehou word, tensy dit te groot is. Onstabiele kerne kan alfaverval ondergaan, in welke geval hulle ’n energieke heliumkern uitwerp, of betaverval, in welke geval hulle ’n elektron (of positron) uitwerp. Ná een van hierdie vervalle kan die kern in ’n opgewekte toestand wees, en dan verval dit tot sy basistoestand deur hoë-energiefotone uit te werp (gammaverval).

Die studie van die sterk en die swak kernkrag (waarvan laasgenoemde in 1934 deur Enrico Fermi verduidelik is) het daartoe gelei dat wetenskaplikes kerne en elektrone teen al hoe hoër energieë laat bots het. Hierdie navorsing het die grondslag gevorm van deeltjiefisika, waarvan die kersie op die koek die standaardmodel van deeltjiefisika is. Dit beskryf die sterk en swak kernkrag en elektromegnetiese krag.

Die maateenhede van die SI-stelsel is nie geskik vir die klein mate wat in kernfisika betref is. Ander mate is oor die jare ontwikkel wn woed dikwels gebruik. Hierdie mate verskyn in 'n tabel in die SI Brochure met die titel ""Non-SI units whose values in SI units must be obtained experimentally"". Die eenhede sluit in:




Notas
Die kern van 'n atoom bevat 'n aantal barione – altyd minstens een proton en gewoonlik 'n aantal neutrone. Al sou twee protone mekaar gewoonlik afstoot, hou die neutrone en die swak wisselwerking al die deeltjies in plek. Die chemiese eienskappe van die atoom is alleenlik afhanklik van die aantal protone (protongetal). Die protongetal gee die atoom ook sy atoomgetal, maar die stabilitiet van die atoom is afhanklik van beide die protongetal en neutrongetal. Die atoom se massagetal (A) is die som van sy proton- en neutrongetal. 
Dit kan op 'n wiskundige manier geskryf word: 
waar

Die protongetal is uniek vir elke chemiese element, maar verskillende atome van 'n spesifieke element kan verskillende getalle neutrone en dus verskillende atoommassas hê. Atome van 'n element wat verskillende neutrongetalle het, word isotope genoem. Die simbool vir die element X met 'n massagetal A en 'n protongetal Z word as formula_7 geskryf. 

Wanneer die verskeie nukleone deur die swak wisselwerking met mekaar verbind is, word heelwat energie vrygestel. Hiedie energie is bekend as the bindingsenergie. Die hoeveelheid energie kan bereken word deur die massa van die kerm te meet en ook die totale massa van die verskeie nukleone in hul vrye toestand te meet en bereken. Die verskil tussen hierdie twee waardes is die massaverskil. Die bindingsenergie is bereken deur Einstein se vergelyking 
waar
Die grafiek aan die regterkant toon dat die bindingsenergie die hoogste is vir elemente wat naby yster in die periodieke tabel is. 

Van al die elemente het 80 minstens een stabiele isotoop wat nooit in waarnemings verval nie (of so stadig verval dat die tempo onwaarneembaar in eksperimente is); altesaam sowat 254 isotope is stabiel. Daar is egter duisende onstabiele isotope. Hierdie "radio-isotope" verval oor tydperke wat wissel van ’n breukdeel van ’n sekonde tot biljoene jare. Die kernverval vergelyking is
waar
Na 'n tydperk gelyk aan die halfleeftyd van die isotoop verval die helfte van die atome in die isotoop monster. Die vervalkonstant en die halfleeftyd (formula_17) is verwant deur

Die stabielste kerne val binne sekere samestellingsreikwydtes van neutrone en protone: Te min of te veel neutrone (in verhouding met die getal protone) sal veroorsaak dat dit verval. Daar is drie soorte verval - alfaverval waar 'n alfadeeltjie of heliumkern vrygestel is, betaverval waar 'n betadeeltjie of elektron vrygestel is en gammaverval waar 'n gammadeeltjie of foton vrygetel is. In alle gevalle is die verbindingsenergie verhoog en die surplus energie word ontbind as kinetiese energie. 

In negative betaverval (β−-verval) word ’n neutron in die moederkern deur die swak wisselwerking in ’n proton, elektron (negative betadeeltjie) en antineutrino verander. Die antineutrino word amper dadelik deur 'n vrye neutrino vernietig om 'n gammafoton te vorm. 'n Element met 'n protonaantal formula_6 verander na ’n element met 'n protonaantal formula_20 maar die massaantal bly dieselfde. 'n Voorbeeld van betaverval wat in radiokoolstofdatering begruik is is die verandering van ’n koolstof-14-atoom (6 protone, 8 neutrone) met 'n halfleeftyd van 5730 jaar in ’n stikstof-14-atoom (7 protone, 7 neutrone). Die verhouding van hierdie verval is

In alfaverval verval die radioaktiewe element deur ’n alfadeeltjie (heliumkern) van (2 protone en 2 neutrone) vry te stel. Die meeste van die energie wat terselfdetyd vrygestel is word kinetiese energie van die alfadeeltjie. 'n Element met 'n protonaantal formula_6, 'n neutronaantal formula_5 en 'n massa-aantal formula_4 verander na ’n element met 'n protonaantal formula_25, 'n neutronaantal formula_26 en 'n massa-aantal formula_27. 'n Voorbeeld van alfaverval is die gebruik van alfadeeltjies vanuit die kunsmatige element Amerikium-241 (95 protone, 146 neutrone) deur rookmelders. Die verhouding van hierdie verval is:

In baie gevalle, veral met die swaarder elemente, verval een radioaktieve ekement na 'n ander radioaktieve element. Hierdie tweede element verval na 'n derde element en so voorts totdat ’n stabiele element gevorm word. Elke stap kan òf 'n alfaverval òf 'n betaverval wees. Aangesien dat die massaaantal met elke stap met òf 4 òf zero verminder is, vind ons vier hoof kettings in die natuur. Die moederelement in die verskeie kettings is formula_29,formula_30, formula_31 en formula_32. Die vervalketting van formula_30 (wat na elf stappe aan die stabiele atoom formula_34 verval) is aan die regterkant getoon.

In gammaverval verval ’n kern van ’n opgewekte toestand na ’n toestand met ’n laer energie deur ’n gammastraal of hoogenergiefoton vry te stel. Die element verander in die proses nie in ’n ander element nie (geen kernverandering is betrokke nie), maar verloor 'n bietjie energie wat beskryf is deur die verhouding:
waar

Die positive betaverval (β+-verval) waar 'n neutron tot 'n proton, positron (anti-elektron of positive betadeeltjie) en 'n neutrino verval is bekend met die ligte radio-isotope. Ander, meer eksotiese soorte verval is ook moontlik. So kan die energie van ’n opgewekte kern een van die binneste elektrone uit die atoom werp in ’n proses wat hoëspoed-elektrone teweegbring, maar nie betaverval is nie en (anders as betaverval) nie een element in ’n ander verander nie.

In kernfusie kom twee kerne met ’n lae massa in noue kontak met mekaar en die sterk kernkrag laat hulle saamsmelt. Dit verg ’n groot hoeveelheid energie vir die sterk krag om die elektriese afstoting tussen die kerne te oorkom om hulle te laat saamsmelt. Daarom kan kernfusie net by ’n baie hoë temperatuur of druk plaasvind. Wanneer kerne saamsmelt, word ’n groot hoeveelheid energie vrygestel en die gekombineerde kern het dan ’n laer energievlak. Die energie wat vrygetel is is hoër as die energie nodig om die sterk elektriese afstoring oor te komm. Die bindingsenergie per nukleon neem met die massagetal toe tot by nikkel-62. Sterre soos die Son word aangedryf deur die fusie van vier protone in ’n heliumkern, twee positrone en twee neutrino's. Die onbeheerde fusie van waterstof in helium is bekend as ’n termonukleêre wegholeffek. 

Een van die mees voorkomende voorbeelde van fusie is die vorming van helium uit deuterium ('n isotoop van waterstof met een neutron) en tritium ('n isotope van waterstof met twee neutrone. Die vergelyking vir hierdie reaksie is:

Kernfusie is die oorsprong van die energie wat in die kerne van baie sterre, insluitende ons Son, vervaardig word. Al het heelwat navorsing van kernfusie plaasgevind is dit nog nie ekonomies of krag vanuit kernfusie te genereer nie, maar dit is verwag dat in die toekoms dit moontlik sal wees.

Kernsplyting is die teenoorgestelde proses as kernfusie. Vir kerne swaarder as nikkel-62 neem die bindingsenergie per nukleon af met die massagetal. Dit is daarom moontlik dat energie vrygestel word as ’n swaar kern in twee ligter kerns opbreek.

Die proses van alfaverval is in wese ’n spesiale soort spontane kernsplyting. Dit is ’n hoogs asimmetriese splyting, want die vier deeltjies wat die alfadeeltjie uitmaak, is besonder dig aan mekaar verbind en dit maak die vervaardiging van hierdie kern in splyting besonder waarskynlik.

Van sekere van die swaarste kerne waarvan die splyting vrye neutrone vervaardig, en wat ook maklik neutrone absorbeer om splyting te begin, kan ’n selfontstekende soort neutrongeïnisieerde splyting verkry word, in ’n kettingreaksie. Kettingreaksies was in chemie bekend voor fisika, en eintlik is baie bekende prosesse soos vure en chemiese ontploffings chemiese kettingreaksies. Die splyting of "kern"-kettingreaksie, wat splytingvervaardigde neutrone gebruik, is die energiebron vir kernkragsentrales en splytingsoorte kernbomme soos dié wat aan die einde van die Tweede Wêreldoorlog op Hirosjima en Nagasaki in Japan gegooi is. Swaar kerne soos dié van uraan en torium kan ook spontane splyting ondergaan, maar hulle sal meer waarskynlik verval ondergaan deur alfaverval.

'n Tipiese kettingreacsie is die van Uraan-235. Waneer 'n atoom uraan-235 'n neutron absorbeer is die atoom gesplits, is drie neutrone vervaardig en 200 MeV energie gegenereer. Indien daar genoeg uraam-235 atome in die omgewing is (die kritiese massa), is gemiddeld meer as een van hierdie neutrone gebruik om nog splitsings te veroorsaak. In hierdie onstandinghede verhoog die tempo waarteen atome verdeel word eksponensieël. As dit nie beheer is nie, is daar 'n atomiese ontploffing maar as dit beheer is kan die energie deur 'n kragstasie versamel word. Die vergelyking van hierdie reaksie is:

Volgens die teorie het dit eindelik, toe die heelal afkoel ná die Groot Knal, moontlik geword dat algemene subatomiese deeltjies soos ons hulle ken (neutrone, protone en elektrone) kon ontstaan. Die mees algemene deeltjies wat met die Groot Knal ontstaan het wat vandag nog waarneembaar is, is (ewe veel) protone en elektrone. Die protone sou eindelik waterstofatome vorm. Feitlik al die neutrone wat met die Groot Knal ontstaan het, is binne die eerste drie minute opgeneem in helium-4, en hierdie helium verklaar die meeste helium wat vandag in die heelal bestaan.

’n Relatief klein getal elemente swaarder as helium (litium, berillium en dalk ’n bietjie boor) is met die Groot Knal geskep toe die protone en neutrone teen mekaar bots, maar al die swaarder elemente wat ons vandag ken (swaarder as koolstof), is in sterre gevorm tydens ’n reeks fusiestadiums. Al hoe swaarder elemente word geskep tydens die evolusie van sterre.

Aangesien die bindingsenergie per nukleon die grootste is in yster (56 nukleone), word energie net vrygestel tydens fusieprosesse in kleiner atome as dit. Omdat die skepping van swaarder kerne deur fusie energie verg, verlaat die natuur hom op die proses van neutronvangs. Neutrone (vanweë hul gebrek aan lading) word maklik deur ’n kern geabsorbeer. Die swaar elemente word geskep óf deur ’n "stadige" neutronvangsproses (die sogenaamde "s"-proses) óf deur ’n vinnige, of "r"-proses. Die "s"-proses vind plaas in termiese pulssterre (die sterre van die sogenaamde asimptotiese reusetak) en verg honderde tot duisende jare om die swaarste elemente, lood en bismut, te skep. Die "r"-proses vind vermoedelik in supernovas plaas omdat dit die nodige toestande daarstel van hoë temperature, hoë neutronvloei en uitgewerpte materie.




</doc>
<doc id="126123" url="https://af.wikipedia.org/wiki?curid=126123" title="Glisien">
Glisien

Glisien (afgekort as Gly of G) is die aminosuur wat 'n enkele waterstof atoom as syketting het. Dit is die eenvoudigste moontlike aminosuur. Die chemiese formule van glisien is NH‐CH‐COOH. Glisien is een van die proteïnogeniese aminosure. In die genetiese kode, kodeer alle kodons wat met GG begin, naamlik GGU, GGC, GGA, en GGG, vir glisien.

Glisien is 'n kleurlose kristallyne vaste stof met 'n soet smaak. Dit is die enigste achirale proteïnogeniese aminosuur. Dit kan inpas in hidrofiliese of hidrofobiese omgewings, as gevolg van sy minimale syketting van slegs een waterstofatoom. Die asielradikaal is glisiel.
Glisien is in 1820 deur Henri Braconnot ontdek toe hy gelatien gehidroliseer het deur dit met swaelsuur te kook. Hy het dit oorspronklik "suiker van gelatien" genoem, maar 'n student van Liebig het getoon dat dit Stikstof bevat, en Berzelius het dit "glisien" herdoop. Die naam is afkomstig van die antieke griekse woord "γλυκύς" ("soet") (wat ook verband hou met die voorvoegsels "gliko-" en "gluko-", soos in "glikoproteïne" en "glukose"). 'n Ander vroeë naam vir glisien was "glycocoll".

Hoewel glisien uit gehidroliseerde proteïen geïsoleer kan word, word hierdie metode nie gebruik vir industriële produksie nie, want dit kan meer gerieflik deur chemiese sintese vervaardig word. Die twee belangrikste prosesse is aminering van chloroasynsuur met ammoniak, wat glisien en ammonium chloried as produkte lewer, en die Strecker aminosuursintese, wat die belangrikste sintetiese metode is in die Verenigde State en Japan. Ongeveer 15 duisend ton word jaarliks op hierdie manier geproduseer.

Glisien is ook 'n neweproduk in die sintese van EDTA, wat voortspruit uit die reaksies van die ammoniak koproduk.<ref name="Ullmann/Roger">Hart, J. Roger (2005) "Ethylenediaminetetraacetic Acid and Related Chelating Agents" in "Ullmann's Encyclopedia of Industrial Chemistry", Wiley-VCH, Weinheim. </ref>

In waterige oplossing is glisien self amfoteries: by lae pH kan die molekule met 'n pK van ongeveer 2.4 geprotoneer word, en teen 'n hoë pH verloor dit 'n proton met 'n pK van ongeveer 9.6 - die presiese waardes van die pK hang af van die temperatuur en ioniese sterkte van die oplossing.

Glisien is nie noodsaaklik in die menslike dieet nie, aangesien dit in die liggaam uit die aminosuur serien gesintetiseer kan word, wat op sy beurt van 3-fosfogliseraat gevorm word, maar die metaboliese kapasiteit vir glisien biosintese nie voldoen aan die behoefte vir kollageen sintese nie. In die meeste organismes, kataliseer die ensiem serien hidroksimetieltransferase hierdie transformasie via die kofaktor piridoksaal fosfaat:
In die lewer van werweldiere, word glisiensintese gekataliseer deur glisien sintase (ook genoem glisien klowingsensiem). Hierdie reaksie is maklik omkeerbaar:

Glisien word volgens drie reaksiepaaie afgebreek. Die oorheersende pad in diere en plante is die omgekeerde van die glisiensintase pad hierbo. In hierdie konteks, word die ensiemstelsel gewoonlik die glisien klowingstelsel genoem:
Volgens die tweede pad, word glisien in twee stappe afgebreek. Die eerste stap is die omgekeerde van glisienbiosintese vanaf serien met serien hidroksimetieltransferase. Serien word dan omgeskakel na piruvaat deur serien dehidratase.

In die derde pad van glisienafbraak, word glisien omgeskakel na glioksilaat deur D-aminosuur oksidase. Glioksilaat word dan deur hepatiese laktaat dehidrogenase na oksalaat geoksideer in 'n NAD-afhanklike reaksie.

Die half-lewe van glisien en sy uitskakeling uit die liggaam wissel aansienlik afhanklik van dosis. In een studie, het die half-lewe tussen 0.5 en 4.0 ure gewissel.

Die belangrikste funksie van glisien is as 'n voorloper vir proteïene. Die meeste proteïene bevat slegs klein hoeveelhede van glisien, maar kollageen is 'n noemenswaardige uitsondering: dit bevat sowat 35% glisien as gevolg van sy herhalende rol in die vorming van kollageen se heliksstruktuur in samewerking met hidroksiprolien. In die genetiese kode, word glisien gekodeer deur alle kodons wat begin met GG, naamlik GGU, GGC, GGA en GGG.

In hoër eukariote, word δ-aminolevuliniese suur, die belangrikste voorloper tot porfiriene, uit glisien en suksiniel-CoA deur die ensiem ALA sintase gesintetiseer. Glisien lewer die sentrale CN subeenheid van alle puriene.

Glisien is 'n inhiberende neurotransmitter in die sentrale senuweestelsel, veral in die rugmurg, breinstam, en retina. Wanneer glisienreseptore geaktiveer word, vloei chloriedione deur ionotropiese reseptore in die neuron in, wat 'n Inhiberende postsinaptiese potensiaal (IPSP) veroorsaak. Strignien is 'n sterk antagonis van ionotropiese glisienreseptore, terwyl bicucullien is 'n swak antagonis is. Glisien is 'n vereiste mede-agonis saam met glutamaat vir NMDA reseptore. In teenstelling met die inhiberende rol van glisien in die rugmurg, word hierdie gedrag op die (NMDA) glutamatergiese reseptore gefasiliteer, wat prikkelend inwerk. Die LD van glisien is 7930 mg/kg in rotte (mondeling), en dit veroorsaak gewoonlik die dood deur hiperprikkelbaarheid.

In die VSA, word glisien gewoonlik in twee grade verkoop: VSA Farmakopee ("USP"), en tegniese graad. USP graad verkope maak ongeveer 80% tot 85% van die Amerikaanse mark vir glisien uit. Waar die kliënt se suiwerder glisien benodig as wat onder die USP standaard voorgeskryf word, byvoorbeeld vir farmaseutiese toepassings soos binneaarse inspuitings, word farmaseutiese graad glisien, dikwels met eie spesifikasies teen 'n hoër prys as USP graad glisien, gebruik. Tegniese graad glisien, wat nie noodwendig aan USP standaarde voldoen nie, word teen 'n laer prys verskaf vir gebruik in industriële toepassings; bv. as 'n metaalkompleksering en afwerkingsdoeleindes.

USP glisien het 'n wye verskeidenheid van gebruike, insluitend as 'n bymiddel in troeteldier kos en voer, in voedsel en farmaseutiese produkte as 'n versoeter of smaak intensifiseerder, of as 'n komponent van voedselaanvullings en proteïendrankies. Sekere farmaseutiese formulerings sluit glisien in om gastriese opname van die aktiewe bestanddele te verbeter.

Glisien dien as 'n buffer in teensuurmiddels, pynstillers, sweetweerders, skoonheidsmiddels en toiletware.

'n Verskeidenheid van industriële en chemiese prosesse gebruik glisien of sy afgeleides, soos in die produksie van kunsmis en metaalkomplekserende chemikalië.

Glisien is 'n tussenproduk in die sintese van 'n verskeidenheid van chemiese produkte. Dit word gebruik in die vervaardiging van die onkruiddoder glifosaat.

Glisien is 'n belangrike komponent van verskeie oplossings wat gebruik word in die poliakrilamied elektroforese van proteïene. Dit dien as 'n buffer, om pH te handhaaf, en om van skade aan die monster tydens elektroforese te voorkom. Glisien word ook gebruik om proteïen-etiketterende teenliggaampies van die Western-klad membrane te stroop om die sondering van verskeie proteïene wat deur die SDS-PAGE-gel geskei is, moontlik te maak. Dit maak dit moontlik om meer data uit die dieselfde monster te verkry, met hoër betroubaarheid, verminder die benodigde monsterverwerking, en maak dat minder monsters benodig word.

Die teenwoordigheid van glisien buite die aarde is bevestig in 2009, gebaseer op die ontleding van monsters van komeet Wild 2 wat geneem is in 2004 deur die NASA - ruimtetuig Stardust en daarna teruggebring is aarde toe. Glisien is voorheen geïdentifiseer in die Murchison meteoriet in 1970. Die ontdekking van glisien in komete versterk die teorie van panspermia, wat beweer dat die "boublokke" van die lewe wydverspreid oor die heelal vookom. In 2016, is die opsporing van glisien binne Komeet 67P/Churyumov-Gerasimenko deur die Rosetta-ruimtetuig aangekondig.

Die opsporing van glisien buite die sonnestelsel in die interstellêre medium is 'n onderwerp van wetenskaplike debat. In 2008 het die Max Planck-Instituut vir Radio-Astronomie die glisienagtige molekuul aminoasetonitriel in die Groot Molekuul Heimat, 'n reuse-gas wolk naby die galaktiese middelpunt in die Boogskutter sterrebeeld, opgespoor.




</doc>
<doc id="126126" url="https://af.wikipedia.org/wiki?curid=126126" title="Ouville-la-Rivière">
Ouville-la-Rivière

Ouville-la-Rivière is 'n Franse dorp in die département Seine-Maritime (région Normandië), wes van Dieppe, met sowat 500 inwoners (2014).

Die dorp is geleë in die Pays de Caux, op die regteroewer van die Saânerivier. 

Die dorp word as "Ouvilla" vir die eerste keer in 1150 genoem.


</doc>
<doc id="126132" url="https://af.wikipedia.org/wiki?curid=126132" title="Kernastrofisika">
Kernastrofisika

Kernastrofisika is die toepassing van kernfisika op die gebied van astrofisika. Dit is belangrik om die energievervaardiging in sterre en die oorsprong van elemente te verduidelik. 


</doc>
<doc id="126133" url="https://af.wikipedia.org/wiki?curid=126133" title="Atoomfisika">
Atoomfisika

Atoomfisika is die veld van fisika waarin die atoom bestudeer word as ’n geïsoleerde stelsel van elektrone en ’n atoomkern. Dit behels hoofsaaklik die rangskikking van elektrone om die kern en die prosesse waardeur dié rangskikking verander. Dit gaan oor ione en neutrale atome en, tensy andersins gemeld word, kan aanvaar word die term "atoom" sluit ione in.

Daarteenoor gaan kernfisika slegs oor die atoomkern self.


</doc>
<doc id="126134" url="https://af.wikipedia.org/wiki?curid=126134" title="Magnetieseresonansiebeelding">
Magnetieseresonansiebeelding

Magnetieseresonansiebeelding (MRB) is ’n mediese beeldtegniek wat in radiologie gebruik word om foto's van die anatomie en fisiologiese prosesse van die liggaam te neem. MRB-skandeerders gebruik sterk magneetvelde, radiogolwe en veldgradiënte om beelde van die organe in die liggaam te skep. Dit sluit nie X-stale in nie, en dit onderskei dit van CT-skanderings.

Hoewel die gevare van X-strale deesdae goed beheer word, kan MRB in dié verband as verhewe bo CT beskou word. MRB word algemeen in hospitale en klinieke gebruik vir mediese diagnoses sonder dat die liggaam aan ioonbestraling onderwerp word. MRB kan ander resultate as CT oplewer en daar kan risiko's en ongemak aan verbonde wees, soos dat die pasiënt in ’n nou, ingeslote buis ingestoot word. 

Vir mense met mediese inplantings en ander metaalonderwerpe in die liggaam wat nie verwyder kan word nie, is MRB-ondersoeke soms ook nie veilig nie.



</doc>
<doc id="126137" url="https://af.wikipedia.org/wiki?curid=126137" title="Alanien">
Alanien

Alanien (afgekort as Ala of A) is 'n α-aminosuur wat gebruik word in die biosintese van proteïene. Dit bevat 'n α-aminogroep (wat in die geprotoneerde vorm, −NH3, onder biologiese toestande voorkom), 'n α-karboksielsuurgroep (wat in die gedeprotoneerde vorm, −COO, onder biologiese toestande voorkom), en 'n metielgroep as syketting, wat dit 'n nie-polêre, alifatiese aminosuur maak. Dit is nie-essensieel in die mens, omdat die liggaam dit kan sintetiseer, sodat dit nie in die dieet nodig is nie. Dit is een van die 20 aminosure wat deur die menslike genetiese kode geënkodeer word, en word deur al die kodons wat met GC begin, naamlik GCU, GCC, GCA, en GCG, geënkodeer.

Die -isomeer van alanien (linkshandig) is die een wat in proteïene opgeneem word. Net leusien is meer volop as -Alanien in proteïene, en maak amper 8% van die primêre struktuur van proteïene uit. Die regshandige vorm, -Alanien, kom in peptiedkettings in bakteriële selwande voor asook in sommige peptied antibiotika, en kom in die weefsels van baie skaaldiere en weekdiere voor, waar dit as 'n osmoliet optree.

Alanien is in 1850 vir die eerste keer deur Adolph Strecker gesintetiseer. Die aminosuur is in Duits "Alanin" genoem, in verwysing na die woord "aldehied", met die infix "-an-" om die uitspraak makliker te maak, en die Duitse uitgang "-in" wat soos "ien" in Afrikaans gebruik word in chemiese verbindings.

Alanien is 'n alifatiese aminosuur, omdat die syketting wat aan die α-koolstof atoom verbind is, 'n metielgroep (-CH) is, wat dit die eenvoudigste aminosuur behalwe vir glisien maak. Die metiel syketting van alanien is onreaktief, en is dus feitlik nooit direk betrokke by proteïenfunksie nie.

Aangesien alanien se syketting nie gefosforileer kan word nie, is dit nuttig in verlies van funksie eksperimente met betrekking tot fosforilering. Sekere tegnieke behels die skep van 'n biblioteek van gene, wat elkeen 'n puntmutasie op 'n ander posisie in die gebied van belang het; soms sal so 'n biblioteek selfs elke posisie in die hele geen dek: hierdie tegnieke val onder die hofie van sogenaamde "skanderingsmutagenese". Die eenvoudigste metode, en die eerste een wat toegepas is, is die sogenaamde "alanien skandering", waar elke posisie op sy beurt na alanien gemuteer word.

Alanien is nie 'n essensiële aminosuur nie, wat beteken dit in die menslike liggaam gemaak kan word, en nie in die dieet benodig word nie. Alanien kom in 'n wye verskeidenheid van voedsel voor, maar is veral gekonsentreer in vleis.

Alanien kan uit piruvaat en vertakte ketting aminosure soos valien, leusien, en isoleusien gesintetiseer word.

Die mees algemene biosintetiese roete vir alanien is die reduktiewe aminering van piruvaat, 'n twee-stap proses. In die eerste stap word α-ketoglutaraat, ammoniak en NADH deur glutamaat dehidrogenase na glutamaat, NAD en water omgeskakel. In die tweede stap word die aminogroep van die nuutgevormde glutamaat na piruvaat oorgedra deur 'n aminotransferase ensiem, wat die α-ketoglutarate herskep, en die piruvaat in alanien verander. Die netto resultaat is dus dat piruvaat en ammoniak omgeskakel word na alanien, terwyl een reduseerekwivalent opgebruik word. Omdat transamineringsreaksies maklik omkeerbaar is, en piruvaat in alle selle teenwoordig is, kan alanien maklik gevorm word, en het ook noue bande met metaboliese roetes soos glikolise, glukoneogenese, en die sitroensuursiklus.

Rasemiese alanien kan voorberei word deur die kondensasie van asetaldehied met ammonium chloried in die teenwoordigheid van natriumsianied deur die Strecker reaksie, of deur die ammonolise van 2-bromopropanoësuur:

Alanien word afgebreek deur oksidatiewe deaminering, die omgekeerde van die reduktiewe amineringsreaksie wat hierbo beskryf word, en gekataliseer deur die dieselfde ensieme. Die rigting van die reaksies word grootliks beheer deur die relatiewe konsentrasie van die substrate en produkte.

In soogdiere speel alanien 'n belangrike rol in die glukose–alanien siklus tussen weefsel en lewer. In die spiere en ander weefsel wat aminosure vir brandstof afbreek, word aminogroepe in die vorm van glutamaat deur transaminering versamel. Glutamaat kan dan sy aminogroep aan piruvaat, 'n produk van glikolise in spierweefsel, met behulp van alanien aminotransferase oordra, om alanien en α-ketoglutaraat te vorm. Die alanien gaan in die bloedstroom oor, en word vervoer na die lewer. Die alanien aminotransferase reaksie in die lewer in die omgekeerde rigting plaas, waar die piruvaat wat herskep word, in glukoneogenese gebruik word, om glukose te vorm wat deur die bloedstroom terugkeer na die spiere. Glutamaat in die lewer word deur mitochondria opgeneem, waar dit deur glutamaat dehidrogenase in α-ketoglutarate en ammonium afgebreek word; die ammonium neem deel aan die ureumsiklus om ureum te vorm wat deur die niere uitgeskei word.

Die glukose–alanien siklus maak dit moontlik vir piruvaat en glutamaat om uit spierweefsel verwyder te word, en veilig na die lewer vervoer te word, waar glukose uit piruvaat herskep word, en dan terugkeer na die spiere: daardeur word die energiebehoefte van glukoneogenese na die lewer geskuif, in plaas van die spiere, en al die beskikbare ATP in die spiere kan vir spiersametrekking gebruik word. Dit is'n kataboliese pad, en sy uitgangsmateriaal kom van proteïenafbraak in die spierweefsel. Of en tot watter mate dit in ander werweldiere, buiten soogdiere, plaasvind is onduidelik.

Veranderinge in die alaniensiklus wat die vlakke van serum alanien aminotransferase (ALT) verhoog, word gekoppel aan die ontwikkeling van tipe II diabetes.

Die deaminering van 'n alanienmolekule produseer 'n stabiele alkiel vryradikaal, CHCHCOO. Deaminering kan in vaste of waterige alanien deur bestraling veroorsaak word.

Hierdie eienskap van alanien word gebruik in dosimetrie in radioterapie. Wanneer normale alanien bestraal word, veroorsaak die straling dat sekere alanienmolekules in vrye radikale omskep word, en omdat hierdie radikale relatief stabiel is, kan die vrye radikaalinhoud later gemeet word deur elektron paramagnetiese resonansie om uit te vind aan hoeveel bestraling die alanien blootgestel is. Dit word beskou as'n biologies relevante meting van die hoeveelheid bestralingskade wat lewende weefsel sou ly onder dieselfde blootstelling. Behandelingsplanne vir radioterapie kan op alanien pille nageboots word, wat dan gemeet kan word om seker te maak dat die beoogde patroon van bestraling korrek gelewer word deur die behandelingstelsel.


</doc>
<doc id="126138" url="https://af.wikipedia.org/wiki?curid=126138" title="Valien">
Valien

Valien (afgekort as Val of V) is'n α-aminosuur wat gebruik word in die biosintese van proteïene. Dit bevat 'n α-amino groep (wat in die geprotoneerde −NH vorm onder biologiese toestande voorkom), 'n α-karboksielsuurgroep (wat in die gedeprotoneerde −COO vorm onder biologiese toestande voorkom), en 'n isopropielgroep as syketting, wat beteken dat dit 'n nie-polêre alifatiese aminosuur is. Dit is noodsaaklik in die mens, want die liggaam kan dit nie sintetiseer nie: dit moet uit die dieet verkry word. Bronne van valien in die menslike dieet is voedsel wat proteïen bevat, soos vleis, suiwelprodukte, sojaprodukte, bone en peule. In die genetiese kode word dit gekodeer deur alle kodons wat met GU begin, naamlik GUU, GUK, GUA, en GUG.

Soos leusien en isoleusien, is valien 'n vertakte ketting aminosuur. In sekelsel-anemie is 'n enkele glutamiensuur in β-globien met valien vervang. Omdat valien hidrofobies is, terwyl glutamiensuur hidrofilies is, veroorsaak hierdie verandering dat die hemoglobien meer geneig is om aggregate te vorm.

Valien is vir die eerste keer in 1901 deur Hermann Emil Fischer uit kaseïen geïsoleer. Die naam valien kom van valeriaansuur, wat op sy beurt vernoem is na die plant valeriaan, as gevolg van die teenwoordigheid van die suur in die wortels van die plant.

Die koolstofatome van valien word opeenvolgend genommer vanaf 1 (die karboksielkoolstof), maar die twee terminale metielkoolstowwe word as 4 en 4' aangedui.

Valien, soos ander vertakte-ketting aminosure, word deur plante gesintetiseer, maar nie deur diere nie. Dit is dus 'n essensiële aminosuur in diere, en moet in die dieet teenwoordig wees. Volwasse mense benodig daagliks ongeveer 4 mg valien per kg liggaamsgewig. Valien word in plante en bakterieë oor 'n reeks stappe vanaf piruvaat gesintetiseer. Dieselfde sintetiese pad lei ook tot leusien. Die intermediêre α-ketoisovaleraat ondergaan reduktiewe aminering met glutamaat. Ensieme wat by hierdie biosintese betrokke is sluit in:

Soos ander vertakte-ketting aminosure, begin die katabolisme van valien met die verwydering van die aminogroep deur transaminering, wat alfa-ketoisovaleraat, 'n alfa-ketosuur lewer, wat op sy beurt omgeskakel word na isobutiriel-CoA deur oksidatiewe dekarboksilering wat deur die vertakte-ketting α-ketosuur dehidrogenasekompleks gekataliseer word. Dit word dan verder geoksideer en herrangskik om suksiniel-CoA te vorm, wat verder afgebreek kan word in die sitroensuursiklus.

Rasemiese valien kan gesintetiseer word deur brominering van isovaleriensuur gevolg deur aminering van die α-bromo-afgeleide

Valien, soos ander vertakte-ketting aminosure, hou verband met insulienweerstand: hoër vlakke van valien word in die bloed van diabetiese muise, rotte en mense waargeneem. Muise wat vir een dag 'n lae-valiendieet gevoer word, toon verbeterde insuliensensitiwiteit, en na een week is die bloedglukosevlakke aansienlik laer. Die valienkataboliet 3-hidroksi-isobutiraat bevorder insulienweerstand in skeletspiere van muise deurdat vetsuuropname in die spiere en lipiedakkumulasie gestimuleer word. In die mens verlaag proteïenbeperkte diëte valienvlakke en vastende glukosevlakke in die bloed.

Valien in die dieet is noodsaaklik vir selfvernuwing van hematopoietiese stamselle, soos getoon in eksperimente met muise. Beperking van valien in die dieet het langtermyn herpopulasie van hematopoietiese selle in die beenmurg van muise onderdruk, wat suksesvolle stamseloorplanting sonder bestraling moontlik gemaak het na 3 weke op 'n valien-beperkte dieet. Langtermynoorlewing na oorplanting is bereik toe valien geleidelik oor 2 weke teruggebring is om hervoedingsindroom te vermy.



</doc>
<doc id="126139" url="https://af.wikipedia.org/wiki?curid=126139" title="Community (Wallis)">
Community (Wallis)

'n Community (Wallies: "cymuned") of gemeenskap is die laagste vlak van plaaslike regering in Wallis. Administratiewe gemeenskappe in Wallis staan gelyk aan "civil parishes" of burgerlike (nie-kerklike) parogieë in Engeland. Tot so onlangs as 1974 was Wallis nog onderverdeel in "civil parishes". Hierdie administratiewe eenhede is afgeskaf volgens seksie 20 (6) van die Wet oor Plaaslike Regering van 1972 ("Local Government Act 1972") en vervang met "communities", volgens seksie 27 van dié wet. 

Anders as in Engeland, waar gebiede buite burgerlike parogieë geleë kan wees, word Wallis in sy geheel in "communities" onderverdeel, insluitende stedelike gebiede. Die meeste "communities" word deur gemeenskapsrade ("community councils") bestuur wat ten opsigte van hul bevoegdhede en administratiewe praktyke met Engelse parogierade vergelyk kan word. Walliese gemeenskapsrade mag hulself eensydig tot dorpsrade ("town councils") verklaar, terwyl die Kroon stadstatus aan hulle mag verleen. Derhalwe is alle dorpsrade in Wallis gemeenskapsrade. 

Tans is daar meer as 730 gemeenskaps- en dorpsrade in Wallis met bevolkings wat wissel van minder as 200 tot meer as 45 000, terwyl drie gemeenskappe stadstatus het: Bangor, St Asaph en St Davids. Die voorsitter van 'n dorps- of stadsraad dra gewoonlik die titel van burgemeester of "mayor" (Wallies: "maer"). Nie alle gemeenskappe word noodwendig deur 'n raad bestuur nie. Gemeenskappe met betreklik klein bevolkings mag gemeenskaps-byeenkomste reël vir administratiewe doeleindes. Daar is ook geen rade in die gemeenskappe van Wallis se drie grootste stedelike nedersettings Cardiff, Swansea en Newport nie.


</doc>
<doc id="126143" url="https://af.wikipedia.org/wiki?curid=126143" title="J. P. Donleavy">
J. P. Donleavy

J. P. (James Patrick) Donleavy (* 23 April 1926 in Brooklyn, New York Stad, Verenigde State; † 11 September 2017 in Mullingar, graafskap Westmeath, Republiek Ierland) was 'n Iers-Amerikaanse roman- en toneelskrywer. Hy het veral bekendheid verwerf met sy eerste - en volgens vele kritici beste - roman "The Ginger Man" (gepubliseer in 1955) wat in 1947 in boheemse studentekringe van na-oorlogse Dublin afspeel en in die Republiek Ierland en die Verenigde State aanvanklik weens obseniteit verban is. Die werk, waarvan meer as 45 miljoen eksemplare verkoop is, word gelys in die uitgewery "Modern Library" se 100 beste romans van die 20ste eeu.

In 1992 het Donleavy 'n persoonlike dokumentêr oor sy terugkeer na Ierland, die land van sy voorvaders (sy ouers het hulle as Ierse immigrante in die VSA gevestig), vir die Amerikaanse "The Discovery Channel" vervaardig. Donleavy het sedert die 1970's op die landgoed Levington Park in die Ierse graafskap Westmeath gewoon.

Kompendium
Onderhoude


</doc>
<doc id="126146" url="https://af.wikipedia.org/wiki?curid=126146" title="Tai tai">
Tai tai

Tai tai (太太) is 'n Chinese omgangsterm vir die verkose hoofvrou van 'n poligame familie, of ook vir 'n ryk getroude vrou wat nie werk nie. Dit is dieselfde as die Kantonese titel vir 'n getroude vrou. Dit het die dieselfde eufemistiese betekenis as "lady" in Engels: soms vleiend, maar soms 'n subtiele belediging.

Deur die tyd van die 4 Mei Beweging in 1919, het die term reeds die implikasie gedra van 'n vrou wat afhanklik is van haar bourgeois man vir 'n lewenstyl wat eerder in verbruikerskultuur geanker is as in tradisionele Chinese kultuur, en die Chinese feministe en "nuwe vroue" van daardie era het derhalwe probeer om hulle van die term te distansieer.

Die woord het bekend geword, en word selfs in die Weste gebruik in besprekings op die gebied van Vrouestudies. Pearl Buck gebruik die term om Madame Liang in haar roman, "Three Daughters of Madame Liang" te beskryf.


</doc>
<doc id="126147" url="https://af.wikipedia.org/wiki?curid=126147" title="Donaghadee">
Donaghadee

Donaghadee (Iers: Domhnach Daoi "Daoi se Kerk") is 'n klein nedersetting in die Noord-Ierse graafskap Down met 'n bevolking van 6 869 volgens die sensus van 2011, geleë aan die noordooskus van die Ards-skiereiland en sowat 18 myl (29 km) oos van Belfast en ses myl (tien km) suidoos van Bangor. Administratief behoort Donaghadee aan die gelyknamige "civil parish" en die historiese baronie Ards Lower.

Donaghadee is geleë by dié punt in Noord-Ierland wat die naaste is aan Skotland, en op die meeste dae is die Skotse kus van Galloway met die blote oog sigbaar vanaf Donaghadee. Sy ligging was 'n kritiese faktor in die geskiedenis en ekonomiese ontwikkeling van die dorp. So was dit die landingplek van die eerste Skotse setlaars in Ulster en vanaf die 17de tot teen die middel van die 19de eeu, toe veerbote Donaghadee met Portpatrick in Galloway verbind het, die belangrikste poort tot die eiland van Ierland op die seeroete vanaf die Britse hoofeiland. 

Bekende persoonlikhede het op dié roete na Ierland gevaar, soos byvoorbeeld die digter John Keats in 1818. Hy was ontsteld oor die vlak van armoede waaraan hy op pad na Belfast blootgestel is, en het volgens oorlewering spoedig na Skotland teruggekeer. Donaghadee se agteruitgang as seehawe het in 1849 begin toe die veerboothawe na Larne verskuif is. Die nedersetting het egter nuwe betekenis gekry as een van Noord-Ierland se mees gewilde seeoorde toe Belfast se welvarende kooplui in die 19de eeu aangetrokke gevoel het deur die dorp se aangename atmosfeer en droë klimaat.

Donaghadee staan vandag bekend vir sy aantreklike mengsel van historiese en moderne boukuns, met besienswaardighede soos die Normandiese vesting, die klein seehawe, die vuurtoring, die kroeg "Grace Neill's Pub" (na bewering die oudste in Ierland) en die parogiekerk.



</doc>
<doc id="126148" url="https://af.wikipedia.org/wiki?curid=126148" title="Aleksandr Solzhenitsyn">
Aleksandr Solzhenitsyn

Aleksandr Isayevich Solzhenitsyn (Russies: Алекса́ндр Иса́евич Солжени́цын; Afrikaanse transliterasie: Aleksandr Isajewitsj Solzjenitsin; IFA: /ˌsoʊlʒəˈniːtsɪn/; 11 Desember 1918 – 3 Augustus 2008) was ’n Russiese skrywer en historikis. Sy voornaam word dikwels ook Alexander gespel.

Hy was ’n uitgesproke kritikus van die Sowjetunie en kommunisme, en het gehelp om die land se Goelag-stelsel van gedwongearbeidskampe onder die wêreld se aandag te bring. Hy is toegelaat om net een werk in die Sowjetunie uit te gee: "Die Dag van Ivan Denisowitsj" (1962), in die tydskrif "Nowi Mir". Sy latere werke moes hy in die Weste laat publiseer. Die bekendstes hiervan was "Cancer Ward" (1968) en "The Gulag Archipelago" (1973). 

Die Nobelprys vir letterkunde is in 1970 aan Solzhenitsyn toegeken. Hy was egter bang as hy na Stockholm reis om die prys te ontvang, sou hy nie toegelaat word om na die Sowjetunie terug te keer nie. Hy is eindelik in 1974 verban, maar het in 1994 na Rusland teruggekeer ná die verbrokkeling van die Sowjetunie.

Solzhenitsyn is in Kislowodsk in die RSFSR (nou in Stawropol-krai, Rusland), gebore. Sy ma, Taisija Zacharowna Sjtsjerbak, was van Oekraïense herkoms. Sy is tydens die Eerste Wêreldoorlog na Moskou om te studeer en daar het sy Isaaki Solzjenitsin, ’n jong offisier in die Russiese leër wat van Kosakherkoms was en van die Kaukasus af gekom het, ontmoet en met hom getrou.

In 1918 het Taisija swanger geraak met Aleksandr en kort daarna, op 15 Junie, is Isaaki in ’n jagongeluk dood. Aleksandr is in arm omstandighede deur sy ma en tante grootgemaak. Sy opgevoede ma, wat nooit weer getrou het nie, het sy studies in letterkunde en wetenskap aangemoedig en hom in die Russies-Ortodokse geloof grootgemaak. Sy is in 1944 dood.

In 1936 al het Solzhenitsyn karakters en konsepte begin ontwikkel vir ’n beplande werk oor WO1 en die Russiese Rewolusie. Dit het eindelik gelei tot die werk "August 1914". Hy het wiskunde aan die Rostof-staatsuniversiteit studeer. Terselfdertyd het hy korrespondensiekursusse aan die Moskouse Instituut vir Filosofie, Letterkunde en Geskiedenis gedoen. 

In die Tweede Wêreldoorlog het Solzhenitsyn in die Rooi Leër diens gedoen en twee medaljes ontvang, onder meer die Orde van die Rooi Ster in 1944.

In ’n reeks werke wat later in sy lewe gepubliseer is, skryf hy oor sy ondervindings in die oorlog en sy groeiende twyfel oor die morele grondslag van die Sowjetregering. Terwyl hy ’n artillerie-offisier in Oos-Pruise was, het hy oorlogsmisdade deur Sowjet- militêre personeel teen plaaslike Duitse burgers aanskou: Siviele burgers en ou mense is van hul besittings beroof, en vroue en meisies het gesterf ná groepverkragtings. 

In Februarie 1945, terwyl hy in Oos-Pruise was, is Solzhenitsyn deur teenintelligensieagente in hegtenis geneem vir die skryf van neerhalende opmerkings in privaat briewe aan ’n vriend oor die optrede in die oorlog deur Josef Stalin, wat hy "Chozjajin" ("die Baas") en "Balabos" (Jiddisj vir "die Huismeester") genoem het. Hy is aangekla van propaganda teen die Sowjetunie en "die stigting van ’n vyandelike organisasie".

Hy is na die Loebjankatronk geneem en ondervra. Op 9 Mei 1945 is aangekondig Duitsland het oorgegee en die hele Moskou het feesgevier. Solzhenitsyn het die vieringe uit sy tronksel aanskou en later geskryf: "Daar was geen vreugde in ons selle en geen omhelsings en soene vir ons nie. Daardie oorwinning was nie ons s’n nie." Op 7 Julie 1945 is hy ’n straf van agt jaar in die Goelag opgelê.

Die eerste deel van sy straf het Solzhenitsyn in verskeie werkkampe deurgebring; vir die "middelste deel", soos hy dit later genoem het, was hy in ’n "sjarasjka", ’n spesiale fasiliteit vir wetenskapnavorsing. Hier het hy Ljef Kopelef ontmoet; hy het later die karakter Lev Rubin in sy boek "The First Circle" op hom geskoei. In 1950 is hy na ’n "spesiale kamp" vir politieke gevangenes in Ekibastoez, Kasakstan, gestuur. Sy ondervindings daar het die grondslag van sy boek "Die Dag van Ivan Denisowits" gevorm. Terwyl hy daar was, het hy ’n gewas laat verwyder. Hy is nog nie in dié stadium met kanker gediagnoseer nie.

In Maart 1953, ná die einde van sy gevangenskap, is Solzhenitsyn intern verban na Birlik in Suid-Kasakstan. Sy ongediagnoseerde kanker het versprei, sodat hy aan die einde van dié jaar by die dood omgedraai het. In 1954 is hy in ’n hospitaal in Tasjkent behandel en sy gewas het in remissie gegaan. Sy ondervindings daar het die grondslag gevorm vir sy roman "Cancer Ward" en ’n kortverhaal, "The Right Hand". In sy dekade van gevangenskap het Solzhenitsyn Marxisme afgesweer en die filosofiese en godsdienstige posisies van sy latere lewe ontwikkel. Hy het geleidelik ’n filosofiegeoriënteerde Oosters-Ortodokse Christen geword as gevolg van sy ervarings in die tronk en die strafkampe.
Sy transformasie word goed beskryf in die vierde deel van "The Gulag Archipelago" ("The Soul and Barbed Wire"). 

Op 7 April 1940, terwyl hy op universiteit was, is Solzhenitsyn met Natalia Aleksejewna Resjetofskaja getroud. Hulle was net langer as ’n jaar getroud toe hy by die weermag aansluit en daarna na die Goelag gestuur word. Hulle is in 1952 geskei, ’n jaar voor sy vrylating, want die vroue van Goelag-gevangenes kon hul werk- en woonpermitte verloor. Nadat sy interne bannelingskap verby was, is hulle in 1957 weer getroud, maar in 1972 ’n tweede keer geskei.

Die volgende jaar is Solzhenitsyn met sy tweede vrou, Natalia Dmitrijewna Swetlowa, getroud. Sy het ’n seun gehad uit ’n kort vorige huwelik. Hy en Natalia het drie seuns gehad: Yermolai (1970), Ignat (1972) en Stepan (1973).

Solzhenitsyn se aangenome seun, Dmitri Turin, is op 18 Maart 1994 op 32-jarige leeftyd in Cavendish, Vermont, dood – kort voordat hy saam met sy pa na Rusland sou terugkeer.

Ná Nikita Chroesjtsjof se geskiedkundige toespraak op die 20ste kongres van die Kommunistiese Party op 25 Februarie 1956 waarin hy Stalin gekritiseer en veroordeel het, is Solzhenitsyn se bannelingskap beëindig en is hy van blaam onthef. Nadat hy teruggekeer het, het hy bedags skoolgehou en snags in die geheim geskryf.

In 1960, toe hy 42 was, het hy Aleksandr Twardofski, ’n digter en hoofredakteur van die tydskrif "Nowi Mir", genader met die manuskrip van "Die Dag van Ivan Denisowitsj". Dit is in 1962 in geredigeerde vorm gepubliseer – met die goedkeuring van Chroesjtsjof, wat die publikasie daarvan voor die Politburo so geregverdig het: "Daar is ’n Stalinis in elkeen van julle; daar is selfs ’n Stalinis in my. Ons moet hierdie euwel uitroei." 

Die boek was gou ’n treffer. Dit het die Sowjetstelsel van tronkstraf onder die Weste se aandag gebring. Dit was daar sowel as in die Sowjetunie ’n sensasie – nie net vanweë die realisme en openhartigheid daarvan nie, maar ook omdat dit die eerste groot letterkundige werk sedert die 1920's in die Sowjetunie was met ’n politieke tema, wat boonop geskryf is deur ’n nielid van die Party en ’n man wat al Siberië toe gestuur is vir lasterspraak oor die leiers. En tog is die publikasie daarvan amptelik goedgekeur. In dié sin was die publikasie van die boek ’n byna ongehoorde geval van die vrye, onbeperkte bespreking van politiek deur letterkunde. Die meeste Sowjetlesers het dit besef, maar nadat Chroesjtsjof in 1964 as leier afgesit is, was dit ook die einde van sulke werke in die Sowjetunie.

Solzhenitsyn het saam met Twardofski onsuksesvol probeer om sy roman "Cancer Ward" wettig in die Sowjetunie gepubliseer te kry. Die toestemming van die Skrywersunie was nodig. Hoewel van die lede dit waardeer het, is toestemming om die werk te publiseer eindelik teruggehou sodat dit hersien en van verdagte stellings en insinuasies teen die Sowjetunie gestroop kon word.

Ná Chroestsjof se bewind het die kultuurklimaat weer onderdrukkender geword. Die publikasie van Solzhenitsyn se werk is vinnig gestaak. As skrywer was hy ’n "niepersoon" en teen 1965 het die KGB beslag op van sy dokumente gelê, onder meer die manuskrip van "The First Circle". Intussen het Solzhenitsyn koorsagtig en in die geheim bly skryf aan die bekendste van sy werke, "The Gulag Archipelago". Die beslaglegging van sy roman se manuskrip het hom bang en desperaat gemaak, maar geleidelik het hy besef dit het hom vrygestel van die voorgee om ’n "amptelik erkende" skrywer te wees, iets wat al byna tweede natuur was, maar toenemend irrelevant was.

Nadat The Gulag Archipelago voltooi is, is die oorspronklike, handgeskrewe manuskrip in vriende se huis in Estland weggesteek. In 1969 is Solzhenitsyn uit die Skrywersunie geskop. In 1970 is die Nobelprys vir letterkunde aan hom toegeken. Hy kon nie toe self die prys in Stockholm in ontvangs neem nie, want hy was bang hy word nie toegelaat om na die Sowjetunie terug te keer nie. Daar is voorgestel ’n spesiale seremonie word in die Sweedse ambassade in Moskou gehou, maar die Sweedse regering het dit verwerp omdat hulle bang was dit skaad die betrekkinge tussen die Sowjetunie en Swede. Eindelik het Solzhenitsyn sy prys op die 1974-seremonie ontvang nadat hy uit die Sowjetunie verban is.

"The Gulag Archipelago" is tussen 1958 en 1967 geskryf. Dit het bestaan uit drie volumes van altesaam sewe dele en het gegaan oor die Sowjet-strafkampstelsel. (Solzhenitsyn het nooit op een slag al sewe dele van die werk voor hom gehad nie). Die boek was geskoei op Solzhenitsyn se eie ervarings, sowel as die getuienis van 256 voormalige gevangenes en Solzhenitsyn se eie navorsing oor die geskiedenis van die Russiese strafstelsel. Dit handel oor die stelsel se oorsprong vanaf die stigting van die Kommunistiese regering onder Wladimir Lenin, die ondervragingsprosedures, vervoer van gevangenes, kampkultuur, opstande en die praktyk van interne bannelingskap. Meer as 30 miljoen eksemplare van "The Gulag Archipelago" in 35 tale is al verkoop.

Volgens nog ’n Goelag-historikus, Anne Applebaum, wat self ook ’n boek oor die strafkampe geskryf het, maak "The Gulag Archipelago" se ryk en uiteenlopende skrywerstoon; die unieke saamweef van persoonlike getuienis, filosofiese ontleding en geskiedkundige navorsing; en sy onversetlike veroordeling van die kommunistiese ideologie, dit een van die boeke van die 20ste eeu met die grootste trefkrag.

Hoewel die boek nie in die Sowjetunie gepubliseer is nie, is dit wyd deur die Partybeheerde Sowjetpers gekritiseer. Volgens ’n hoofartikel in die "Prawda" van 14 Januarie 1974 het Solzhenitsyn "versmoor aan patologiese haat vir die land waar hy gebore is en grootgeword het, vir die sosialistiese stelsel en vir die Sowjetnasie".

In Augustus 1971 het die KGB na bewering probeer om Solzhenitsyn met ’n onbekende biologiese agens te vermoor. Hy was ernstig siek, maar het dit oorleef.

In ’n bespreking oor hul opsies in verband met Solzhenitsyn het die Politburo oorweeg om hom in hegtenis te neem en gevangenisstraf op te lê of om hom na ’n sosialistiese land te verban. Onder leiding van die KGB-hoof Joeri Andropof, en met die aanmoediging van Willy Brandt, is besluit om hom regstreeks na Wes-Duitsland te verban.

Op 12 Februarie 1974 is Solzhenitsyn in hegtenis geneem en die volgende dag is hy uit die Sowjetunie verban na Frankfurt, Wes-Duitsland, en van sy Sowjet-burgerskap ontneem.

Solzhenitsyn het eers in Keulen gewoon en toe in Zürich, Switserland, voordat die Stanford-universiteit hom genooi het om in die VSA te gaan woon. In 1978 het hy ’n eregraad in letterkunde van dié universiteit ontvang. 

Oor die volgende 17 jaar het Solzhenitsyn aan sy gedramatiseerde geskiedenis van die Russiese Rewolusie (1917), "The Red Wheel", gewerk. Teen 1992 het hy vier dele daarvan en nog verskeie korter werke voltooi. Hoewel hy byna twee dekades in Amerika gewoon het, het hy nooit Engels vlot leer praat nie. Hy was ook gebelg oor die idee dat hy ’n mediaster geword het en sy idees en manier van praat moes verander ter wille van televisie. Terselfdertyd het liberale en sekulariste al hoe meer krities geraak oor wat hulle waargeneem het as sy reaksionêre voorkeur vir Russiese nasionalisme en die Russies-Ortodokse godsdiens.

Solzhenitsyn het ook dit gekritiseer wat hy beskou het as die lelikheid en spirituele smaakloosheid van die oorheersende popkultuur van die moderne Weste, insluitende televisie en ’n groot deel van popmusiek: "...die menslike siel smag na dinge wat hoër, warmer en suiwerder is as wat deur vandag se massalewenstyl gebied word... deur TV-verdowing en onuitstaanbare musiek". 

Hy het dit egter altyd duidelik gemaak hy bewonder die politieke vryheid wat een van die staande kragte van Westerse demokratiese gemeenskappe is. In ’n groot toespraak wat hy op 14 September 1993 in Liechtenstein gelewer het aan die Internasionale Akademie vir Filosofie, het hy ’n beroep op die Weste gedoen "om nie sy eie waardes, sy historiese unieke stabiliteit van die burgerlike lewe wat onafhanklikheid en ruimte aan elke privaat burger verskaf, uit die oog te verloor nie."

Ná sy terugkeer na Rusland in 1994 het hy ook gepraat oor sy bewondering vir plaaslike selfregering wat hy in die Weste gesien het. Hy het lof gehad vir "die verstandige en sekere proses van voetsoolvlak-demokrasie waarin die plaaslike bevolking die meeste van sy eie probleme oplos en nie wag vir die besluite van hoër owerhede nie". 

In 1990 is Solzhenitsyn se Sowjetburgerskap herstel en in 1994 het hy en sy vrou, Natalia, wat ’n Amerikaanse burger geword het, na Rusland teruggekeer. Hul seuns het in die VSA agtergebly (later het sy oudste seun, Yermolai, ook na Rusland teruggekeer). 

Hy het daarna tot met sy dood saam met sy vrou in ’n datsja in Trojitse-Likowo in Wes-Moskou gewoon. Hy het onder meer agt verhale in twee dele gepubliseer, asook letterkundige memoires oor sy jare in die Weste ("The Grain Between the Millstones") en ’n reeks gedigte. Hy het ook tot in 1995 ’n TV-geselsprogram aangebied.

Hy was ongelukkig oor die ekonomiese en sosiale agteruitgang van die Jeltsin-era en het sy bewondering uitgespreek vir president Wladimir Poetin se pogings om ’n sin vir nasionale trots te herstel. Poetin het ’n dekreet onderteken waarvolgens Solzhenitsyn die Staatsprys van die Russiese Federasie ontvang het vir sy humanitêre werk en self die skrywer op 12 Junie 2007 by sy huis besoek om die prys aan hom te oorhandig.

Solzhenitsyn is op 3 Augustus 2008 op 89-jarige ouderdom naby Moskou aan hartversaking dood. 

Yermolai Solzhenitsyn het van sy pa se werk vertaal. Stepan woon en werk in Moskou. Ignat is die musiekdirekteur van die Chamber Orchestra of Philadelphia.



</doc>
<doc id="126153" url="https://af.wikipedia.org/wiki?curid=126153" title="Arlene Foster">
Arlene Foster

Arlene Isabel Foster ("née" Kelly; * 3 Julie 1970 in Enniskillen, graafskap Fermanagh, Noord-Ierland) is 'n Noord-Ierse politikus wat sedert Desember 2015 die amp van partyleier van die Demokratiese Unionisteparty (DUP) beklee. Sedert 2003 verteenwoordig sy die kiesafdeling Fermanagh and South Tyrone in Noord-Ierland se Wetgewende Vergadering.

Foster het tydens haar loopbaan ministersampe in die Noord-Ierse regering ("Northern Ireland Executive") beklee - as Minister van Omgewingsake (2007 tot 2008), Minister vir Ondernemings, Handel en Beleggings (2008 tot 2015) en Minister vir Finansies en Personeel (2015 tot 2016). In Januarie 2016 is Foster as Eerste Minister van Noord-Ierland ingesweer, 'n amp waarin sy haar uitvoerende gesag met Martin McGuinness gedeel het. Sy was die eerste vroulike Noord-Ierse premier. 

Arlene Foster woon tans met haar eggenoot Brian en hul drie kinders in Colebrooke, graafskap Fermanagh.



</doc>
<doc id="126155" url="https://af.wikipedia.org/wiki?curid=126155" title="Van">
Van

’n Van of familienaam is die deel van iemand se naam wat aandui tot watter familie, stam, clan of gemeenskap iemand behoort (afhangend van die kultuur). Al die lede van ’n familiegroep kan dieselfde van hê, of daar kan wisselings wees wat bepaal word deur die kultuurreëls.


</doc>
<doc id="126159" url="https://af.wikipedia.org/wiki?curid=126159" title="Treonien">
Treonien

Treonien (afgekort as Thr of T) is 'n α-aminosuur wat gebruik word in die biosintese van proteïene. Dit bevat 'n α-aminogroep (wat in die geprotoneerde −NH vorm onder biologiese toestande voorkom), 'n α-karboksielgroep (wat in die gedeprotoneerde −COO vorm onder biologiese toestande voorkom), en 'n syketting met 'n hidroksiel groep, wat beteken dat dit 'n polêre, ongelaaide aminosuur is. Dit is noodsaaklik in die mens, want die liggaam kan dit nie sintetiseer nie: dit moet uit die dieet verkry word. Threonine word in bakterieë soos "E. coli "uit aspartaat gesintetiseer. In die genetiese kode word dit gekodeer deur die kodons ACU, ACC, ACA, en ACG.

Treoniensykettings neem dikwels aan waterstofbindings deel; die mees algemene klein motiewe wat só gevorm word is gebaseer op interaksies met serien: ST draaie, ST motiewe (dikwels aan die begin van alfa helikse) en ST krammetjies (gewoonlik in die middel van alfa helikse).

Die treonienresidu in proteïene kan verskeie post-translasionele modifikasies ondergaan. Die hidroksiel syketting kan "O"-gekoppelde glikosilering ondergaan, of fosforilering wat deur 'n treonienkinase gekataliseer word. Die gefosforileerde vorm word fosfotreonien genoem.

Treonien is 'n voorloper van glisien, en kan die bloed-brein skans deurdring. Dit kan dus gebruik word om glisienvlakke in die brein te verhoog.

Treonien was die laaste van die 20 gewone proteïenogene aminosure om ontdek te word. Dit is in 1936 deur William Cumming Rose ontdek, saam met Curtis Meyer. Die aminosuur is treonien genoem op grond van sy strukturele ooreenkoms aan treose, 'n vier-koolstof monosakkaried met molekulêre formule CHO

Treonien is een van twee proteïenogene aminosure met twee chirale sentrums, die ander synde isoleusien. Treonien kan dus in vier moontlike stereoisomere voorkom met die konfigurasies (2"S",3"R"), (2"R",3"S"), (2"S",3"S") en (2"R",3"R"). Die naam -treonien word gebruik vir een enkele diastereomeer, naamlik (2"S",3"R")-2-amino-3-hidroksibutanoësuur. Die tweede stereoisomeer (2"S",3"S"), wat selde is in die natuur voorkom, is die sogenaamde -"allo"-treonien. Die ander twee stereoisomere is van geringe belang.

Treonien word nie in die menslike liggaam gesintetiseer nie, en moet derhalwe in proteïene in die dieet ingeneem word. Volwasse mense benodig ongeveer 20 mg/kg liggaamsmassa per dag. In plante en mikro-organismes, word treonien uit aspartiensuur via α-aspartiel-semialdehied en homoserien gesintetiseer. Homoserien ondergaan "O"-fosforilering; hierdie fosfaatester ondergaan hidrolise wat gepaard gaan met die verskuiwing van die OH-groep. Ensieme wat betrokke is by 'n tipiese biosintese van treonien sluit in:
Treonien word op twee maniere gemetaboliseer:

Voedsel met hoë in treonienvlakke sluit in maaskaas, pluimvee, vis, vleis, lensies, turtle bean en sesamsade.

Rasemiese treonien kan voorberei word uit krotonsuur deur alfafunksionalisering met kwik(II) asetaat.



</doc>
<doc id="126160" url="https://af.wikipedia.org/wiki?curid=126160" title="Great Smoky Mountains">
Great Smoky Mountains

Die Great Smoky Mountains is 'n bergreeks wat in die suidoostelike Verenigde State langs die grens tussen die deelstate Tennessee en Noord-Carolina verrys. Hulle maak deel uit van die groter Appalachereeks en die fisiografiese Blue Ridge-provinsie. Na die reeks word soms verwys as die Smoky Mountains, algemeen afgekort as Smokies. 

Die Great Smokies staan veral bekend vir die Great Smoky Mountains Nasionale Park wat oor die grootste deel van die reeks strek en in 1934 gevestig is. Met 11,6 miljoen besoekers in 2016 is dit die mees besoekte van die 59 nasionale parke in die Verenigde State.



</doc>
<doc id="126161" url="https://af.wikipedia.org/wiki?curid=126161" title="Prinses Victoria Melita van Sakse-Koburg en Gotha">
Prinses Victoria Melita van Sakse-Koburg en Gotha

Prinses Victoria Melita van Sakse-Koburg en Gotha, later groothertogin Wiktoria Fjodorowna van Rusland (25 November 1876 – 2 Maart 1936) was die derde oudste kind en tweede oudste dogter van Alfred, Hertog van Sakse-Koburg en Gotha, en groothertogin Maria Aleksandrowna van Rusland. Sy was ’n kleindogter van koningin Victoria van die Verenigde Koninkryk en keiser Aleksander II van Rusland.

Sy is as ’n Britse prinses gebore en het haar vroeë lewe in Engeland deurgebring. Sy het ook drie jaar lank in Malta gewoon waar haar pa in die Britse Vloot diens gedoen het. In 1889 het die gesin na Koburg getrek, waar Victoria se pa in 1893 die regerende hertog geword het. 

In haar tienerjare het sy verlief geraak op haar neef groothertog Kirill Wladimirowitsj van Rusland, maar die romanse is in die wiele gery deur die afkeer in die Ortodokse geloof aan ’n huwelik tussen ’n neef en niggie. Onder druk van haar familie, onder andere hul gemeenskaplike ouma, koningin Victoria, is sy in 1894 getroud met ’n ander neef, groothertog Ernst Ludwig van Hesse en by die Ryn. Hul huwelik was ’n mislukking. 

Victoria het ’n skande in die koninklike families veroorsaak toe sy in 1901 van hom skei. Hul enigste kind, prinses Elisabeth van Hesse en by die Ryn, is in 1903 aan buiktifis oorlede.

In 1905 is Victoria met groothertog Kirill getroud. Dit was sonder die amptelike toestemming van koning Edward VII van die Verenigde Koninkryk, soos die wet vereis het, en teen die wens van tsaar Nikolaas II van Rusland. Die tsaar het Kirill se titels en eerbewyse weggeneem en die paartjie aanvanklik uit Rusland verban. 

Hulle het twee dogters gehad en in Parys gaan woon totdat hulle in 1909 toegelaat is om Rusland te besoek. In 1910 het hulle Rusland toe getrek, en die tsaar het Victoria erken as groothertogin Wiktoria Fjodorowna. 

Ná die val van die Russiese monargie in 1917 het hulle na Finland ontsnap, waar sy die lewe geskenk het aan hul enigste seun, groothertog Wladimir Kirillowitsj. Hulle het ’n paar jaar tussen haar familie gewoon en van die laat 1920's op ’n landgoed wat hulle in Saint-Briac gekoop het. Victoria is dood ná ’n beroerte terwyl sy haar dogter groothertogin Maria in Amorbach besoek het.
Op 8 Augustus 1922 het Kirill homself verklaar tot "kurator van die Russiese troon", ’n titel wat nie bestaan het nie. ’n Paar jaar later het hy die titel "keiser en outokraat van Rusland" aangeneem. Hoewel hy kragtens die Russiese reg die hoofaanspraakmaker op die troon was ná die moord op Nikolaas II en sy gesin deur die Bolsjewiste, het hy teenstand gekry omdat sy ma met sy geboorte tot ’n Lutherse kerk behoort het. Nadat hy aanspraak op die troon gemaak het, het hy bekend geword as die "Sowjet-tsaar" omdat hy voorgeneem het om aspekte van die Sowjetregering te behou indien die monargie weer ingestel word. Terwyl die egpaar in bannelingskap gewoon het, het sekere Russiese emigrante hulle by Kirill geskaar, terwyl ander gemeen het ’n volksraad sou die nuwe tsaar moes kies indien daar weer een sou wees. Victoria het haar ook by haar man geskaar en alles in haar vermoë gedoen on steun vir sy aanspraak te werf.

Hul seun, groothertog Wladimir, het sy pa opgevolg as aanspraakmaker op die hoofskap van die dinastie. Sy dogter, groothertogin Maria Wladimirowna van Rusland, het hóm weer in 1992 opgevolg as aanspraakmaker. Nes met haar pa en oupa, staan ’n groot deel van die Romanof-familie haar teen.



</doc>
<doc id="126165" url="https://af.wikipedia.org/wiki?curid=126165" title="Ernst Ludwig, Groothertog van Hesse">
Ernst Ludwig, Groothertog van Hesse

Ernst Ludwig Karl Albrecht Wilhelm (25 November 1868 – 9 Oktober 1937) was die laaste Groothertog van Hesse en by die Ryn, van 1892 tot 1918. Sy bynaam was Ernie.

Ernst Ludwig was die oudste seun van groothertog Ludwig van Hesse en by die Ryn en sy vrou, prinses Alice van die Verenigde Koninkryk. Sy was die dogter van koningin Victoria en prins Albert van Sakse-Koburg en Gotha. As een van sewe sibbes, waarvan twee vroeg oorlede is, het Ludwig saam met sy vier oorlewende susters in Darmstadt grootgeword. Een van sy susters, Alexandra, sou later met tsaar Nikolaas II van Rusland trou en ’n ander een, Victoria, was die ouma van prins Philip, Hertog van Edinburg.

Toe Ernst vyf was, het sy broer, Friedrich, gesterf. Die twee seuns het gespeel toe Friedrich, wat aan hemofilie gely het, ses meter ver uit ’n venster val. Toe Ernst 10 was, was daar ’n epidemie van witseerkeel in Darmstadt. Sy pa en al die kinders behalwe Elisabeth, wat by haar een ouma gekuier het, het siek geword. Prinses Alice het vir haar man en siek kinders gesorg, maar die jongste, prinses Marie, is dood. Om Ernst te troos het Alice hom gesoen. Sy het binne ’n week siek geword en is op 4 Desember 1878 oorlede.

On 19 April 1894 is Ernst getroud met sy niggie, prinses Victoria Melita van Sakse-Koburg en Gotha, die dogter van sy ma se broer prins Alfred. 

Ernst en Victoria het twee kinders gehad: ’n dogter, prinses Elisabeth van Hesse en by die Ryn (1895-1903), wat op 16 November 1903 op agt aan buiktifis dood is, en ’n seun, wat op 25 Mei 1900 doodgebore is.

Die huwelik was ongelukkig en rusies was volop. Ná koningin Victoria se dood is die egpaar geskei, op 21 Desember 1901. Ná die egskeiding het Victoria ’n paar familielede vertel Ernst is gay. Sy het hom glo in die bed betrap met ’n manlike dienskneg. Die aantygings is nooit openbaar gemaak nie, maar sy het teenoor familie beweer hy "slaap openlik by al die diensknegte". Daar is geen ander bronne om dit te bevestig nie.

Victoria is later met ’n ander neef, groothertog Kirill Wladimirowitsj van Rusland, getroud en Ernst op 2 Februarie 1905 met Eleonore van Solms-Hohensolms-Lich. Die huwelik was gelukkig en die egpaar het twee seuns gehad, Georg Donatus en Ludwig.

In 1892 het Ernst Ludwig sy pa opgevolg as groothertog. Tydens die Eerste Wêreldoorlog was hy ’n offisier in keiser Wilhelm se hoofkwartier. In 1917 is sy swaer, tsaar Nikolaas II, tydens die Russiese Rewolusie gedwing om te abdikeer. In Julie 1918 is twee van sy susters, Elizabeth, die weduwee van groothertog Sergei Aleksandrowitsj, en Alexandra, die vrou van Nikolaas II, deur die Bolsjewiste vermoor. Aan die einde van die oorlog, tydens die Duitse rewolusie van 1918, het hy sy troon verloor nadat hy geweier het om te abdikeer.

In Oktober 1937 is Ernst naby Darmstadt dood ná ’n lang siekte. Hy is langs sy dogter, Elisabeth, begrawe.



</doc>
<doc id="126166" url="https://af.wikipedia.org/wiki?curid=126166" title="Michail Boelgakof">
Michail Boelgakof

Michail Afanasjewitsj Boelgakof (Russies: Михаи́л Афана́сьевич Булга́ков, Engels: Mikhail Bulgakov; – 10 Maart 1940) was ’n Russiese skrywer en geneesheer wat in die eerste helfte van die 20ste eeu aktief was. Hy is veral bekend vir sy roman "Die Meester en Margarita", wat ná sy dood gepubliseer is en in Engels vertaal is as "The Master and Margarita". Dit is al een van die meesterstukke van die 20ste eeu genoem.

Michail Boelgakof is in Kiëf in die Russiese Ryk (vandag in die Oekraïne) in ’n Russiese familie gebore. Hy was een van die sewe kinders van Afanasi Boelgakof, ’n staatsraadslid, assistentprofessor aan die Kiëfse Teologiese Akademie en vooraanstaande Russies-Ortodokse essayis, denker en vertaler. Sy ma was Warwara Michailowna Pokrofskaja, ’n voormalige onderwyseres. Albei se oupas was Russies-Ortodokse geestelikes. 

Van kleintyd af was Boelgakof geheg aan die teater. Tuis het hy komedies geskryf wat sy broers en susters opgevoer het. In 1901 het hy by die Eerste Kiëfse Gimnasium aangesluit waar hy in Russiese en Europese letterkunde begin belangstel het. Ná sy tyd aan die gimnasium het Boelgakof aan die mediese fakulteit van die Universiteit van Kiëf ingeskryf waar hy sy graad met eervolle vermelding geslaag het. Hy het toe as geneesheer gewerk in die Kiëfse Militêre Hospitaal.

Met die uitbreek van die Eerste Wêreldoorlog was hy ’n vrywilliger van die Rooi Kruis en is hy regstreeks na die front gestuur, waar hy minstens twee keer swaar gewond is. Sy lyding weens die wonde het nadelige langtermyngevolge gehad. Hy het homself met morfien ingespuit teen die pyn, veral in die onderlyf. Oor die volgende paar jaar het sy verslawing vererger. In 1918 het hy die morfien gelos. Sy boek "Morfien" van 1926 is sy verhaal oor daardie moeilike tydperk. 

Nadat hy ’n chirurg in die Tsjernoftsi-hospitaal was, is hy aangestel as provinsiale geneesheer van die Smolensk-provinsie. Sy lewe in dié tyd word weergegee in sy "Notaboek van ’n Plattelandse Dokter". Ná ’n ruk in Wjazma, naby Smolensk, het hy in Februarie 1918 na Kiëf teruggekeer waar hy ’n privaat praktyk by sy huis begin het. 

In Februarie 1919 is hy as weermagdokter na die Noord-Kaukasus gestuur. Daar het hy ernstig siek geword weens tifus en by die dood omgedraai. Ná die Russiese Burgeroorlog het die meeste van sy familielede na Parys getrek, maar hy is weens die tifus verbied om die land te verlaat.

Ná sy siekte het Boelgakof sy mediese loopbaan vir dié as skrywer verruil. In Desember 1919 het hy na Wladikafkaz verhuis waar hy sy eerste twee toneelstukke geskryf het: "Selfverdediging" en "Die Toerbin-broers", wat met sukses in die stadsteater opgevoer is.

Nadat hy deur die Kaukasus gereis het, het Boelgakof hom in Moskou gevestig. Om die pot aan die kook te hou, was hy ’n korrespondent vir ’n paar koerante. Hy het ook ’n paar werke geskryf wat bitter satire en elemente van wetenskapsfiksie gemeng het. Die belangrikste eienskappe van Boelgakof se satire, soos die vaardige vermenging van fantasie en realisme, groteske situasies en ’n belangstelling in belangrike etiese kwessies, het reeds vorm aangeneem; hierdie eienskappe is verder ontwikkel in sy bekendste roman.

Tussen 1922 en 1926 het Boelgakof verskeie toneelstukke geskryf wat in dié tyd verbied is. Toe een van Moskou se teaterdirekteure Boelgakof kritiseer, het Josef Stalin hom persoonlik beskerm en gesê ’n skrywer van Boelgakof se kaliber was verhewe bo "partywoorde" soos "links" en "regs". Stalin het vir hom werk gekry in ’n klein Moskouse teater. Van sy werke is opgevoer; ander is verbied. Teen Maart 1929 was Boelgakof se loopbaan verwoes nadat die regering se sensors die publikasie van enige van sy boeke en toneelstukke verbied het.

Uit desperaatheid het Boelgakof in Julie 1929 ’n persoonlike brief aan Stalin geskryf en in Maart 1930 ’n brief aan die Sowjetregering. Hy het toestemming gevra om te emigreer as die Sowjetunie nie vir hom nut as skrywer gehad het nie. Hy het ’n telefoonoproep van die Sowjetleier ontvang en daarna het hy toestemming gekry om weer by die teater te werk, as assitent-verhoogdirekteur. Later het hy Nikolai Gogol se "Dooie Siele" vir die verhoog verwerk.

In 1928 het hy aan sy beroemde roman begin werk, met sy derde vrou, Jelena Sjilofskaja, as inspirasie vir die karakter Margarita. In die laaste dekade van sy lewe het hy aanhou skryf aan "Die Meester en Margarita", asook toneelstukke, resensies en verhale, en hy het verskeie vertalings en verwerkings van romans gedoen. Baie is nie gepubliseer nie, ander is "uitmekaargeruk" deur resensente. ’n Groot deel van sy werk (waarin hy die Sowjetstelsel bespotlik maak) het verskeie dekades lank in sy lessenaarlaai bly lê. 

In die laat 1930's het Boelgakof by die Bolsjoi-teater aangesluit as librettoskrywer en konsultant. Hy is daar weg nadat hy besef het geen van sy werke gaan opgevoer word nie. Stalin se guns het gekeer dat hy in hegtenis geneem en tereggestel word, maar hy kon nie sy werk publiseer nie. Sy romans en dramas is weer verbied en vir die tweede keer was sy loopbaan verwoes. Toe sy laaste toneelstuk, "Batoem" (1939), ’n komplimenterende werk oor Stalin se vroeë rewolusionêre dae, ook verbied word voordat repetisies kon begin, het Boelgakof toestemming gevra om die land te verlaat, maar dit is geweier.

Terwyl sy gesondheid verswak het, het Boelgakof sy laaste jare gewy aan wat hy genoem het sy "sonsondergang"-roman. Die jare 1937-1939 was vir hom stresvol; dit het gewissel tussen optimisme dat sy meesterstuk dalk nog gepubliseer kon word en depressie wanneer hy gevoel het daar is geen hoop nie. 

In 1939 het Boelgakof ’n privaat voorlesing van sy roman aan sy beste vriende gereël. Jelena Boelgakowa onthou 30 jaar later: "Toe hy eindelik daardie aand klaar voorgelees het, het hy gesê: 'Wel, môre neem ek die roman na die uitgewer!' en almal was stil", "...Almal het verlam bly sit. Alles het hulle bang gemaak," het sy in haar dagboek geskryf (14 Mei 1939).

Michail Boelgakof is op 10 Maart 1940 dood aan nefrosklerose, ’n oorgeërfde niersiekte. Sy pa is aan dieselfde siekte oorlede.

"Die Meester en Margarita" (Russies: Мастер и Маргарита), wat Boelgakof in 1928 begin skryf het, is eindelik in 1966 deur sy weduwee laat publiseer, 26 jaar ná sy dood. Dit het gelei tot ’n internasionale waardering van sy werk. Die boek het ’n paar uitdrukkings tot Russies gevoeg, soos "manuskripte brand nie" en "tweedegraadse varsheid". ’n Vernietigde manuskrip van die Meester is ’n belangrike element van die storielyn. 

Die roman is ’n werk van kritiek op die Sowjetgemeenskap en sy letterkundige establishment. Dit het filosofiese ondertone en ’n hoë artistieke vlak danksy sy skilderagtige beskrywings (veral van ou Jerusalem), liriese fragmente en styl. Dit is ’n raamvertelling oor twee karakteristiek verwante styltydperke, of storielyne: ’n hervertelling van die Evangelies en ’n beskrywing van die moderne Moskou.

Die roman begin waar Satan Moskou in die 1930's besoek en aansluit by die geselskap van ’n resensent en ’n digter wat ’n debat voer oor die bestaan van Jesus Christus en die duiwel. Dit ontwikkel in ’n allesomvattende veroordeling van die korrupsie, gulsigheid, verkramptheid en wydverspreide paranoia van Sowjet-Rusland. 

’n Verhaal binne die verhaal beeld die ondervraging van Jesus Christus deur Pontius Pilatus en die kruisiging uit.

Verskeie rolprent- en TV-weergawes van "Die Meester en Margarita" is al gemaak:



</doc>
<doc id="126167" url="https://af.wikipedia.org/wiki?curid=126167" title="Die Meester en Margarita">
Die Meester en Margarita

Die Meester en Margarita (Russies: "Ма́стер и Маргари́та", Engels: "The Master and Margarita") is ’n roman deur die Russiese skrywer Michail Boelgakof. Dit is tussen 1928 en 1940 geskryf, maar eers in 1967 in boekvorm uitgegee. Die verhaal handel oor ’n besoek van Satan aan die ateïstiese Sowjetunie. 
Baie resensente beskou dit as een van die beste romans van die 20ste eeu, sowel as die voorste Sowjet-satire.

Boelgakof het in 1928 aan die roman begin skryf, maar het die eerste manuskrip in 1930 verbrand omdat hy geen toekoms vir hom as skrywer in die Sowjetunie gesien het nie. Hy het in 1931 weer aan die roman begin skryf. In die vroeë 1920's het hy ’n ateïsties-propagandistiese tydskrifvergadering bygewoon, en dit het hy gebruik vir die Walpurgisnag-bal van die roman. Die tweede manuskrip is in 1936 voltooi, en teen dié tyd was al die groot storielyne van die finale produk in plek. Nog vier weergawes sou volg. Boelgakof het vier weke voor sy dood in 1940 ophou skryf daaraan, en daar is plek-plek onvoltooide sinne en los rafels.

’n Gesensorde weergawe, met sowat 12 persent van die teks verwyder en nog ’n groter deel verander, is in 1966/'67 die eerste keer in die tydskrif "Moskou" gepubliseer (no. 11, 1966 en no. 1, 1967). Die YMCA Press in Parys, wat die bekendste is vir die publisering van die werk van Aleksandr Solzhenitsyn, het die eerste boekweergawe uitgegee. Die teks van al die uitgesnyde en veranderde dele, met ’n aanduiding van die plekke waar dit verander is, is met die hand gedruk en versprei (in ’n alternatiewe praktyk bekend as samizdat). In 1969 het die uitgewer "Posev" (Frankfort) ’n uitgawe gepubliseer met behulp van hierdie invoegings.

Die eerste volledige uitgawe in die Sowjetunie, wat deur Anna Saakjants saamgestel is, is in 1973 deur "Choedozjestwennaja Literatoera" gepubliseer; dit was geskoei op die weergawe wat aan die begin van 1940 voltooi is, soos deur die uitgewer geproeflees. Dit het die standaardweergawe gebly tot in 1989, toe die laaste weergawe uitgegee is. Dit was geskoei op alle beskikbare manuskripte en is deur Lidija Janofskaja saamgestel.

Die roman speel op twee plekke af. Die eerste is die Moskou van die 1930's waar Satan verskyn by die Patriargpoele vermom as "professor" Woland, ’n misterieuse "towenaar" van onbekende oorsprong. Hy daag op met ’n gevolg wat insluit die grotesk geklede lyfkneg Korowijef; die onnutsige kat Behemot, wat ewe vinnig met ’n pistool en met sy mond is; die huurmoordenaar Azazello; die bleekgesig Abadonna; en die heks Hella. Hulle saai chaos deur die letterkunde-elite en hul vakbond te teiken. Die hoofkwartier van die vakbond is Aleksandr Gribojedof se huis en is vol korrupte aansiensoekers en hul vroue (eggenotes en minnaresse), burokrate, winsjagters en skeptiese ongelowiges in die menslike gees.

Die tweede plek is die Jerusalem van Pontius Pilatus wat deur Woland beskryf word in sy gesprekke met Berlioz en later weerklank vind in die bladsye van die Meester se roman. Hierdie deel van die roman gaan oor Pontius Pilatus se verhoor van Jesjoea (Jesus), sy geestelike behoefte aan Jesjoea en sy teensinnige toestemming tot Jesjoea se teregstelling.

Deel 1 van die roman begin met ’n direkte konfrontasie tussen die ongelowige hoof van die letterkundeburokrasie, Berlioz, en ’n hoflike buitelandse heer (Woland), wat geloof verdedig en sy profetiese mag onthul. Berlioz verwerp die voorspelling van sy eie dood, en net ’n paar bladsye later in die roman word dit bewaarheid. Die vervulling van hierdie voorspelling word gesien deur ’n jong en entoesiasties moderne digter, Iwan Poniref, wat sy gedigte skryf onder die skuilnaam Bezdomni ("dakloos"). Sy vrugtelose poging om die "bende" te jaag en vang, en ander teen hul geheimsinnige en bose aard te waarsku, laat Iwan in ’n sielsieke-inrigting beland. Daar word hy aan die Meester voorgestel, ’n verbitterde skrywer wat tot sulke wanhoop gedryf word deur die kleinsielige verwerping van sy historiese roman oor Pontius Pilatus en Christus, dat hy sy manuskrip verbrand en sy rug keer op die "regte" wêreld, insluitende sy toegewyde minnares, Margarita.

Belangrike episodes in die eerste deel van die roman sluit in ’n satiriese uitbeelding van die letterkundeburokrasie en hul Gribojedof-huis; Satan se magiese vertoning in die Variëteitsteater waarin hy spot met die ydelheid, gulsigheid en liggelowigheid van die nuwe rykes; en Woland en sy gevolg wat wyle Berlioz se woonstel oorneem vir hul eie gebruik.
In deel 2 van die roman word Margarita, die Meester se minnares, bekendgestel. Sy weier om te wanhoop oor haar minnaar of sy werk. Sy word genooi na Satan se middernagbal, waar Woland haar die geleentheid bied om ’n heks met bonatuurlike magte te word. Dit vind plaas die nag van Goeie Vrydag, met dieselfde lentevolmaan as toe Christus se lot deur Pontius Pilatus verseël is en hy in Jerusalem gekruisig is, wat ook deel is van die Meester se roman. Al drie gebeure in die roman word hierdeur verbind.

Margarita leer om te vlieg en haar onlosgelate passies te beheer (hoewel sy tog gewelddadig wraak neem op die letterkundeburokrasie wat haar geliefde tot waansin gedryf het), en saam met haar entoesiastiese bediende, Natasja, gaan sy nakend die koninkryk van die nag binne. Sy vlieg oor die diep woude en riviere van die Sowjetunie, bad en keer saam met Azazello, wat haar vergesel, terug na Moskou as die gesalfde gasvrou vir Satan se groot Lentebal. Sy staan langs hom en verwelkom die donker beroemdes uit die menslike geskiedenis terwyl hulle van die Hel af aankom. 

Sy oorleef hierdie uitdaging sonder voorval, en vir haar moeite bied Satan aan om Margarita se grootste wens te vervul. Sy kies onselfsugtig die verlossing van ’n vrou wat sy by die bal ontmoet het van die vrou se ewige straf. Die vrou is verkrag en het later haar baba versmoor deur ’n sakdoek in sy mond te druk; haar straf was om elke oggend wakker te word en dieselfde sakdoek langs haar bed te vind. Satan maak Margarita se eerste wens waar en bied aan om nog een waar te maak, omdat die eerste een niks met Margarita se eie begeertes te doen het nie. Haar tweede wens is dat die Meester vrygelaat word en dat sy in arm omstandighede saam met hom kan woon.

Nie Woland of Jesjoea waardeer haar verkose lewenswyse nie, en Azazello word gestuur om hulle te gaan haal. Die drie drink Pontius Pilatus se vergiftigde wyn in die Meester se kelder. Die Meester en Margarita sterf, maar hul dood is metafories, omdat Azazello hul fisieke manifestasies sien sterf. Azazello maak hulle wakker en hulle verlaat die beskawing saam met Satan terwyl Moskou se koepeldakke en vensters in die sakkende Paasfeesson brand. Aan die Meester en Margarita word "vrede" geskenk omdat hulle nie hul geloof in die menslikheid verloor het nie, maar hulle word "lig" geweier – hulle sal dus die ewigheid saam deurbring in ’n skaduryke maar aangename gebied soortgelyk aan Dante se uitbeelding van Limbus. Dit is omdat hulle nie die glorie van die hemel verdien het nie, maar ook nie die straf van die hel nie. As ’n parallel tot die Meester en Margarita se vryheid, word Pontius Pilatus vrygestel van sy ewige straf toe die Meester vir hom roep dat hy vry is om eindelik op die maanverligte pad van sy drome te loop na Jesjoea, waar ’n ander ewigheid wag.



</doc>
<doc id="126168" url="https://af.wikipedia.org/wiki?curid=126168" title="Edward Harland">
Edward Harland

Sir Edward James Harland, 1st Baronet (* 15 Mei 1831, † 24 Desember 1895) was 'n Britse skeepsbouer en politikus. Harland, 'n boorling van Scarborough in Noord-Yorkshire, het sy skoolopleiding by die Edinburg-akademie ontvang. In Desember 1846 het hy op die ouderdom van vyftien sy beroepsopleiding as vakleerling by "Robert Stephenson and Company" se ingenieursaanleg in Newcastle upon Tyne begin. Vervolgens is hy in Glasgow en daarna weer in Newcastle aangestel voordat hy hom in 1854 in Belfast gevestig het om Robert Hickson se skeepswerf op Queen's Island te bestuur.

Vier jaar later het Harland die werf vir £5000 uitgekoop en die onderneming hernoem na "Edward James Harland and Company". Sy eerste skip, die "Venetian", kon hy vier jaar later van stapel laat loop. In 1861 het hy 'n sakevennootskap aangegaan met Gustav Wilhelm Wolff, sy vroeëre persoonlike assistent, om die nuwe skeepswerf "Harland and Wolff" te vorm. Later het William James Pirrie as derde vennoot tot die onderneming toegetree.

Die groeiende vraag na oseaanskepe vir transatlantiese roetes het vir Harland, Wolff en Pirrie 'n venster van geleentheid voorsien. Danksy gereelde bestellings van die redery "White Star Line" het die werf stabiele groei getoon. Ná Harland se aftrede in 1889 is die werf deur Wolff en Pirrie bestuur.

Buite sy eie onderneming het Harland ook as lid van Belfast se Hawekommissie gedien. In 1885 is Harland tot ridder geslaan en 'n baronetskap toegestaan. Harland was 'n lid van die Konserwatiewe en Unionisteparty en het in Belfast die amp van burgemeester beklee voordat hy as lid van die Britse Parlement vir die kiesafdeling Belfast North na Londen verhuis het waar hy tot sy afsterwe in 1895 woonagtig was.

Hy is op Kersaand 1895 in sy Ierse woning, Glenfarne Hall in die graafskap Leitrim, oorlede. Sy laaste rusplek het Edward Harland op die "Belfast City Cemetery" gevind.

Standbeeld buite Belfast City Hall
Scarborough Maritime Heritage Centre


</doc>
<doc id="126171" url="https://af.wikipedia.org/wiki?curid=126171" title="Scarborough">
Scarborough

Scarborough ([ˈskɑrbrə] of [ˈskɑrbərə]) is 'n nedersetting en Noordseehawe in Noord-Yorkshire, Engeland. Scarborough, wat histories deel uitgemaak het van die North Riding of Yorkshire, is tussen 10 en 230 voet (3–70 m) bo seevlak geleë, met steil hellings noord en wes van die hawe wat tot kalksteenkranse strek. Die dorp se ou kern het rondom die hawe gegroei en word deur 'n rotsige landpunt beskerm.

Met 'n bevolking van sowat 61 000 is Scarborough die grootste vakansieoord langs Yorkshire se kus.



</doc>
<doc id="126172" url="https://af.wikipedia.org/wiki?curid=126172" title="J.B.O.">
J.B.O.

J.B.O. is 'n "Fun-Metal" musiekgroep wat in 1989 in Erlangen gestig is. Hulle is veral bekend vir hulle parodië van meer bekende musiek. Aanvanklik het die groep meestal coverweergawes van bekende liedjies in die rock- en popmusiekgenres gespeel, met humoristiese verdraaide lirieke en 'n Heavy metal-styl. Rondom 2000 het J.B.O. meer van sy eie komposisies begin gebruik, maar nie uitsluitlik nie. Die sterker fokus op sy eie komposisies, is ook te danke aan die feit dat baie van die beplande coverweergawes nie deur die oorspronklike skrywers goedgekeur is nie. Sekere van hierdie beplande tekste is op die groep se webwerf gepubliseer, en ander word in konserte gespeel.

Die Band J.B.O. is oorspronklik deur die twee hoofspelers Hannes "G. Laber" Holzmann en Veit Kutzer alias "Vito C." as 'n suiwer pretprojek onder die naam "James Blast Orchester" gestig. Die naam was 'n verwysing na die bekende Duitse orkes "James Last Orchester" onder leiding van James Last. Hulle eerste beplande optrede was 'n verskyning op 29 Oktober 1989 op die Newcomer-Festival in Erlangen se E-Werk, waar die twee gereelde gaste was. In voorbereiding het hulle 'n paar stukke opgeneem. Onder van hulle eerste nommers was "No Sleep 'til Bruck" (Bruck verwys hier na 'n voorstad van Erlangen), 'n cover van "No Sleep'til Brooklyn" van die Beastie Boys, asook "Instrumentalmedley I & II," wat later as "Melodien für Melonen "(melodieë vir spanspekke) herdoop is en die eerste weergawes van "Kuschelmetal" (snoesige metal), wat later die eerste lied op die debuutalbum "Explizite Lyrik" (Eksplisiete lirieke) van 1995 sou word.

"No Sleep 'til Bruck" is deur die plaaslike radiostasie "Downtown" gespeel en het die nommer een plek op die trefferlys bereik, alhoewel die groep tot op daardie stadium geen lewendige optredes gehad het nie. As gevolg van hierdie plasing is 'n kasset uitgegee in 'n mikro-uitgawe van 50 stuk.

Omdat die groep vir die eerste verskyning in die Erlangense E-werk twee verdere musikante nodig gehad het, is Holmer "a Bier" Graap as tromspeler en Thomas "Schmitti" Schmitt as baskitaarspeler ingeneem. Beide was vroeër in Holzmann se voormalige groep Fair Warning. 'n Kernelement van die groep se toerusting was die pienk tromstel van Graap. Hulle het dus besluit om pienk uitrustings te dra, en pienk is dus tot nou toe 'n sentrale element van J.B.O. se styl.

In 1994 is die liedjie "Ein guter Tag zum Sterben" ("'n goeie dag om te sterf") op die plaaslike radiostasies gespeel en die luisteraars het geleidelik begin om 'n opname van hierdie liedjie aan te vra. Aangesien daar nog geen weergawe te koop was nie, het die groep besluit om in die SAE Studio, waar Holzmann besig was met sy opleiding as 'n klankingenieur, die EP "Eine gute CD zum kaufen!" ("'n goeie CD om te koop!") op te neem. Die laaste lied van die CD, "Hymne", is egter in die ateljee opgeneem deur Jay Meinl, wat saam met Vito C. en Wolfram Kellner (later 'n lid van Fiddler's Green en vanaf 2000 die tromspeler van J.B.O.) in die groep Carswell gespeel het.

Joe Raimond, een van die twee eienaars van die musiekuitgewer Musical Tragedies, toe 'n kontrak met J.B.O. gesluit. Benewens die bekende CD, is 'n beperkte uitgawe Vorm-CD uitgebring, in die vorm van 'n Kitzmann bierkis onder die titel "Eine gute CD zum Saufen!" ('n goeie CD om te suip!) met groen omslagkunswerk. Aan die einde van 1994 is die EP "BLASTphemie" as 'n kersopname uitgegee wat ook 'n tweede CD bevat het, met "hash" ('n cover van ZZ Top se ""Tush"") en "Schlimme Nacht, schleimige Nacht" ("Slegte nag, slymerige nag", 'n cover van "Stille Nag").

Die biermaatskappy Patrizier-Bräu AG in Fürth het as gevolg van 'n gedeelte van die lirieke van "Kitzmann-rock'n Roll" gedreig om regstappe te neem: "Geen and're bier is vir ons gereg, en van Patrizier voel ons sleg, ook Tucher find ons nie beter, proe soos reinste rioolwater." In verdere opnames van daardie lied is die twee handelsname verskuil deur hulle ageruit te speel. In later nommers is "Patrizier" vervang met ""Pariser Bier"" (Paryse bier), wat tot 'n wederkerende grap ontwikkel het.

Die liedjies van die eerste jaar van die groep se geskiedenis, wat voorheen net in optredes gespeel is, het nou op die debuutalbum "Explizite Lyrik" verskyn. In die eerste drie maande is ongeveer 10 000 eksemplare verkoop, wat 'n wesentlike verkoopsukses vir die Band was. Teen 1998 het die plaat met 250 000 eksemplare goue status bereik. Aan die begin van Maart 1996 is die streng beperkte uitgawe Vorm-CD "No Business like Shoebusiness" in die vorm van die Dr. Martens-logo gepubliseer. Hierdie CD was beplan om 'n reeks van soortgelyke publikasies van ander groepe af te skop, maar die spesiaal gestigte plaatuitgewer "Dr. Martens Records" het egter gou bankrot gegaan en J.B.O. het nooit geld uit hierdie publikasie gemaak nie.

Op 13 Mei 1996 het J.B.O. by 'n konsert van die Beierse uitsaaikorporasie in die Alabamasaal in München opgetree. Die debuut-album, "Explizite Lyrik" het sodoende 'n herlewing ervaar, en het in Julie 1996 die 57ste plek op die Duitse platelys bereik, en 36 weke op die lys gebly. Die "Searock Festival" van 27 Julie by die Dechsendorfer Weiher is opgeneem vir 'n beperkte uitgawe EP "Der weiße Hai im Dechsendorfer Weiher" (Die wit haai in die Dechsendorf dam). Op 28 Augustus 1996 verskyn die EP "Die Megra Hit Twingle, "waarvoor twee video's geproduseer is: "Mei Alde is im Playboy drin" en "Schlaf, Kindlein, Schlaf".

In die dieselfde jaar, het die platemaatskappy van James Last 'n klag teen J.B.O. ingedien aangesien die groep se naam tot verwarring kon lei, en geëis dat hulle ophou om CD's met die opskrif ""James Blast Orchester"" te versprei. Die groep het dus hulle naam verander na sy huidige vorm, met kleinskrif ""James zensiert!chester"" daaronder (m.a.w. met. Last se naam uitgewis). In 1997 het J.B.O oorgeskakel na die platemaatskappy Lawine/BMG, en op 5 Mei van daardie jaar het hulle tweede album onder die titel "laut!" ("hard!") verskyn met 'n eerste druk van 100 000 kopieë. Die platemaatskappy van Rammstein het egter 'n klag ingedien aangesien die kitaarriffs van "Ein bisschen Frieden" ('n cover van die poplied met dieselfde naam deur Nicole) direk uit die Rammstein-lied "Wollt ihr das Bett in Flammen sehen" geneem is. Die lied en die CD-boek is dus in latere drukkings aangepas, maar die eksemplare wat reeds in die winkels was kon wel verder verkoop word.

'n Week na sy publikasie, het die eerste uitgawe van "laut!" die dertiende plek op die Duitse albumlys behaal en dit het vir 20 weke op die lys gebly. "Explizite Lyrik" het ook daarby gebaat en het weer in die trefferlys verskyn. Die eerste twee albums se gesamentlike verkope het teen die einde van 1997 meer as 350 000 beloop ("Explizite Lyrik" 200 000 en "laut!" 150 000), maar die groep se tweede goue plaat het eers in 2009 gekom, toe "laut!" die 250 000 verkope mylpaal behaal het. Op 4 Mei 1998 het 'n kompilasie van die groep se partytjieliedjies uitgekom onder die naam "... und Spaß dabei".

J.B.O. se derde studioalbum, "Meister der Musik" ("Meesters van Musiek") is by die Comomeer in Italië in 1998 opgeneem. Die Album is op 14 September 1998 vrygestel, en het twee weke in die top 10 van die duitse albumlys deurgebring, met 'n hoogste rang van 6de plek. Op 7 Augustus 1999 het die groep hulle tienjarige bestaan gevier, en 'n "tuisvideo" in VHS formaat vrygestel, met verskeie konsertopnames, insluitend TV-optrede van 13 Mei in die Alabamasaal in München, asook 'n paar selfopgeneemde sketse. Die video is in 2009 in DVD formaat herdruk. Op 28 Augustus het J.B.O. hulle eerste internasionale konsert, in Luxemburg, gehad.

Vanaf Februarie tot Maart 2000 het J.B.O. in Tenerife aan hulle vierde Studioalbum gewerk. Tydens hierdie werk het Baskitaarspeler Schmitti en tromspeler Graap uit die groep bedank. Wolfram Kellner, 'n jarelange vriend van Vito uit die groep Fiddler's Green getree om by J.B.O. as tromspeler aan te sluit, en 'n paar maande later het Ralph Bach die nuwe Baskitaarspeler geword. In September is die album wat in Tenerife opgeneem is, onder die titel "Sex Sex Sex" ("Seks Seks Seks" - 'n woordspeling op "666") vrygestel, en het die 13de plek op die Duitse albumlys behaal.

Die groep het met hulle twee nuwe lede gesamentlik die grootste J.B.O. toer sover aangepak, waar 'n paar konserte (onder andere in die Hamburgse Hawe) opgeneem is vir 'n live album, wat op 1 Oktober 2001 onder die titel "Live Sex" vrygestel is. Vanaf Februarie tot Maart 2002 het hulle op die Kroatiese eiland Krk aan 'n vyfde studioalbum gewerk. Die album het onder die titel "Rosa Armee Fraktion" ("Pienk weermag groep", 'n sinspeling op die terreurgroep Rote Armee Fraktion) op 9 Februarie 2002 verskyn, en het netsoos die vorige album ook die 13de plek op die duitse albumlys behaal.

In Desember 2003 het J.B.O. in Duitsland hulle sesde album opgeneem, wat op 2 Augustus 2004 onder die naam "United States of Blöedsinn" verskyn: Blöedsinn is 'n bewustelike verkeerde spelling van die Duitse woord vir "onsin". Die single "Gänseblümchen" (daisy) is deur die Duitse Federale Departement vir media skadelik vir jong persone as gevolg van 'n paar teksgedeeltes ondersoek, maar dit is besluit om dit nie onder ouderdomsbeperking te plaas nie. Hierdie album het nommer 6 in die albumlys behaal. Op 31 Julie 2004 het die groep hulle vyftienjarige herdenking onder die leuse ""30 Halbe"" ("30 helftes", 'n verwysing na halfliter bier) by die Dechsendorfer Weiher gevier. Hulle voormalige tromspeler Graap het hier verskyn en saamgespeel.

In 2005 was hulle een van baie ondersteuningsgroepe op die EuroSpeedway in Lausitz by die afskeidskonsert van Böhse Onkelz, by 'n skare van meer as 100 000. In Julie het die kompilasie-album "Eine gute BLASTphemie zum kaufen "("'n goeie BLASTfemie om te koop") verskyn: dit was 'n samestelling van die groep se eerste EPs van J.B.O., met 'n paar minder bekende werke, en op 21 Oktober is dit gevolg deur die DVD "TV Blöedsinn". Kort daarna het die kompilasie "Für Anfänger" ("Vir beginners") verskyn, 'n versameling van hulle beste werke tussen 1995 tot 2005, hoofsaaklik gerig op nuwe aanhangers.

Daarbenewens het J.B.O. in 2005 'n nuwe platemaatskappy, Megapress, gestig. Hulle eerste publikasie, op 13 Oktober 2006, was die EP "Rock Muzik", wat plek 56 in die Duitse trefferlys bereik het. Hulle sewende Ateljee-album "Head Bang Boing", die eerste vollengte album van Megapress, is op 28 September 2007 uitgegee, maar het die swakste gedoen van al die albums tot op daardie datum, met 'n 39ste plek op die Duitse albumlys.

In Julie 2009 het J.B.O. met "laut!" hulle tweede goue plaat behaal. In dieselfde jaar verskyn die eerste single van die opkomende album: "Angie – quit living on dreams", 'n cover van Falco se lied "Jeanny", maar met verwysing na kansellier Angela Merkel. Voordat die CD op die mark gekom het, is die meegaande video op die Internet vrygestel, maar sonder om die groep bekend te maak: dit is onder die naam "Hells Angies" uitgegee. In die video is 'n geanimeerde gesig van Gerhard Schröder te sien. Op 14 Augustus 2009 is die studioalbum "I don’t like Metal – I love it" deur Megapress gepubliseer. Daar was ook 'n spesiale uitgawe met 'n bonus CD, men onder andere 'n gesamentlike optrede met Sepultura by die Earthshaker Festival op 19 Julie 2007.

Hierdie album het nommer 6 op die Duitse albumlys behaal. Op 10 Oktober 2009 het J.B.O. hulle 20-jarige bestaan onder die leuse "2000 jaar van J.B.O." gevier. Die optrede, met gaskunstenaars soos Vicki Vomit, is vir die live album "2000 Jahre J.B.O." opgeneem en verfilm, en het op 28 Mei 2010 verskyn. Die filmmateriaal is as 'n bonusskyf in die spesiale uitgawe ingesluit. In 2009 het verskeie herdrukke van ouer materiaal uitgekom. In Junie 2010 het die Nurembergse kultuurforum die groep as kunstenaar van die maand benoem.

Op 19 Augustus 2011 het hulle negende studioalbum, "Killeralbum", verskyn. Dit het in sy eerste week van verkope nommer 3 in die Duitse albumlys bereik, die beste prestasie tot op datum. Die karakter "Ingrid" op die voorblad is 'n verwysing na die voorblad van die Iron Maiden album "Killers" met hulle karakter "Eddie". In Oktober 2011 het die CD "Happy Metal Thunder" verskyn, met Engelse vertalings van baie van hulle grootste treffers.

In Desember 2011 het 'n amptelike biografie van die groep, deur Carsten Dobschat en Andrea Jaeckel-Dobschat onder die titel "Biographie des Blödsinns" ("biografie van onsin") verskyn.

In 2014 het J.B.O. op die 25ste Wacken Open Air fees gespeel, en ook op die 17de Summer Breeze Open Air fees, om hulle 25-jarige bestaan te vier. Op 15 August van daardie jaar, het hulle tiende studioalbum "Nur die Besten werden alt", ("Net die bestes raak oud") verskyn, hierdiekeer nie deur hulle eie uitgewer "Megapress" nie, maar eerder deur AFM Records. Die eerste lied van hierdie album, "Schule aus" ('n cover van Alice Cooper se "School’s Out") is reeds aan die einde van Junie op die internet vrygestel. Op 18 Julie 2014 het die tweede digitale single, "4 Finger für ein Halleluja" ("4 Vingers vir 'n Halleluja") die lig gesien, waarvoor 'n Video in die Erlangen Hugenotekerk opgeneem is.

In 2015, vir die 20-jarige herdenking van die vrystelling van die album "Explizite Lyrik", het J.B.O. 'n groot toer deur Duitsland in twee fases begin, waar die vol-lengte Album (insluitend die kort sketse) live gespeel is. Verdere optredes het by verskeie feeste plaasgevind, onder andere hulle eerste optrede op die Full Metal Cruise in die Middellandse See, die Out and Loud fees in Geiselwind en die Metal Hammer Paradise in die vakansiepark Weißenhäuser Strand. Op 9 September is uiteindelik 'n video gemaak vir een van hulle bekendste liedjies "Ein Guter Tag zum Sterben "("'n Goeie dag om te sterf"), wat reeds in 1994 verskyn het.

In 2016 is die elfde studioalbum "11" aangekondig en op 8 Julie vrygestel. Vooraf is die Lied "Wacken ist nur einmal im Jahr" ("Wacken is net een keer in 'n jaar") met 'n liriekevideo op YouTube vrygestel. Die video is vergesel met foto's wat deur die groep se ondersteuners ingestuur is. Musiekvideo's is ook vir "Ich hätt gern mehr" ("Ek sou graag meer wou hê") en "Panzer Dance" ("Tenk Dans") geskiet.

Die twaalfde Studio album met die titel "Deutsche Vita" is vir die lente van 2018 aangekondig.

Humoristiese coverweergawes van liedjies word dikwels verkeerdelik aan J.B.O. toegeskryf, omdat die verkeerdelik benaamde MP3-lêers op die internet versprei word. 'n Voorbeeld hiervan is "Moskau", wat oorspronklike deur die groep Dschinghis Khan opgeneem is, en deur die groep Donald Dark, vriende van J.B.O., gecover is. Ander voorbeelde is "Aldi schönen Sachen", "Arbeitslos und Spaß dabei", "Wohin mit Omas Leiche" (deur "Vicki Vomit") of "Dosenbier macht schlau" (deur "Illegal 2001"). Die Liedjie "Arbeitslos und Spaß dabei" het J.B.O. later saam met Vicki Vomit met J.B.O. se 20ste bestaansjaarherdenking live gespeel.

'n Oorspronklike komposisie wat dikwels verkeerdelik aan J.B.O. toegeskryf word, is "Das Anti-Teletubbie lied" deur Marco Raap/For Heaven's Sake.

Die amptelike webwerf gee 'n lys van titels aan waarvan die oorspronklike nie deur J.B.O. is nie en ook nie deur hulle gecover is nie.



</doc>
<doc id="126174" url="https://af.wikipedia.org/wiki?curid=126174" title="Friedrich Ernst Ludwig von Fischer">
Friedrich Ernst Ludwig von Fischer

Friedrich Ernst Ludwig Fischer (20 Februarie 1782, Halberstadt - 17 Junie 1854) was 'n Russiese plantkundige wat in Duitsland gebore is. Hy was vanaf 1823 tot 1850 die direkteur van die St Petersburg botaniese tuin.

Hy het in 1804 sy doktorsgraad aan die Universiteit van Halle behaal, en daarna as direkteur van graaf Razumoffsky se botaniese tuin in Gorenki (naby Moskou) gewerk. In 1808 het hy 'n katalogus van plante van die tuin gemaak. In 1823 is hy deur Alexander I as direkteur van die keiserlike botaniese tuin in St Petersburg aangestel. Hier was hy betrokke by die vestiging van 'n herbarium en biblioteek, asook by die beplanning van talle wetenskaplike ekspedisies na die binneland van Rusland. Gedurende sy laaste jare het hy as mediese raadslid vir die Ministerie van Binnelandse Sake gedien. 

In 1815 is hy verkies tot 'n ooreenstemmende lid van die Royal Swedish Academy of Sciences. In 1841 is sy status verander na dié van buitelandse lid.


Die standaard outeursafkorting Fisch. word gebruik om hierdie persoon as skrywer aan te dui wanneer 'n botaniese naam aangehaal word.



</doc>
<doc id="126175" url="https://af.wikipedia.org/wiki?curid=126175" title="Callie Opperman">
Callie Opperman

Dr. Wilhelm Carl (Callie) Opperman (10 Oktober 1952, Mariental, Suidwes-Afrika) was tot hy sy emeritaat op 15 Oktober 2017 aanvaar het, predikant in vier Gereformeerde kerke of kombinasies, waarvan drie in sy geboorteland, Namibië, en een in Suid-Afrika se Noordwes-provinsie.

Opperman is van Duitse herkoms aan moederskant (hy is genoem na sy Duitse oupa, prof. Wilhelm Friedrich Carl Arndt, wat aan die Universiteit van die Vrystaat verbonde was), en aan vaderskant is hy ’n derde geslag afstammeling van die Dorslandtrekkers. Sy oupa aan vaderskant was Jan Adriaan Opperman en sy pa Daniël Petrus Jacobus Opperman. Sy pa verhuis in 1928 tydens die groot repatriasie uit Angola na Suidwes-Afrika en vestig hom in die distrik Gobabis.

Opperman het in 1970 aan die Hoërskool Wennie du Plessis op Gobabis gematrikuleer, waarna hy aan die PU vir CHO studeer het. In 1973 het hy sy B.A.-graad, in 1974 ‘n B.A. (Hons.) in Grieks, en in 1978 sy B.Th. behaal. Hy het egter tydens sy bediening verder studeer en in 1985 hy ’n Th.M. in Nuwe Testament en in 1995 sy Th.D., ook in Nuwe Testament, behaal

Hy het sy eggenote ontmoet terwyl hy aan die PUK studeer het, en in 1975 tree hy in Potchefstroom in die huwelik met Margaretha Catharina (Rina) Putter. Uit hul huwelik is drie kinders gebore, twee seuns en ’n dogter. Albei hul seuns het ten tyde van dr. Opperman se aftrede in Windhoek gewoon, terwyl hul dogter getroud is met ds. Dirk Kotzee, toe predikant van die GK Pretoria-Alkantrant, hoewel hy voorheen GK Sanveld en GK Gobabis bedien het.

In 1979 as proponent is hy beroep na die kombinasie Keetmanshoop/Karasburg in die suide van Namibië, wat ’n reusegebied beslaan het en ook verspreidwonendes op Lüderitz, Oranjemund en in Namakwaland (Springbok, Okiep, Nababeep, Kleinzee, Port Nolloth, Alexanderbaai en mynplekkies suid van die Oranjerivier ingesluit het. Vanweë die groot afstande en lidmate wat wyd verspreid oor die gebied gewoon het, het hy sy privaat vlieënierslisensie gekry om hierdie ver punte te bedien. As kapelaan het hy ook die Suidwes-Afrikaanse Gebiedsmag bedien. 

In 1983 het dr. Opperman ’n beroep aanvaar na GK Grootfontein in die noorde van Namibië. Die gemeentegrense was weereens baie wyd en het ’n groot boeregemeenskap ingesluit, asook die dorp Rundu in die verre noorde van die gebied, plus die onderskeie weermagbasisse in die Kavango. Sy bediening in Grootfontein is gekenmerk deur die aanslag teen die owerheid van die tyd, en daar was ’n groot bewustheid van onveiligheid op plase. Daar was ook groot weermagbasisse op Grootfontein en Rundu en heelwat van die dienspligkapelane het onder sy leiding diens gedoen in die gebied van GK Grootfontein. Dr. Callie was ook tydens sy dienstyd hier betrokke by sendingwerk onder Boesmans op plase van die Maroelaboom-omgewing.

Sy volgende gemeente was GK Rustenburg-Wes, waar hy van 1986 tot 1989 gedien het. Dit is sy eerste groot stedelike gemeente, met sy eie aanpassings maar ook met vele vreugdes. Hy was hier medeleraar saam met dr. Theuns de Klerk, ’n medeboorling van Namibië.

In 1989 het hy ’n beroep opgevolg as eerste leraar van die nuut afgestigte gemeente in Windhoek, die Gereformeerde kerk Windhoek-Suid. Dit was net voor die onafhanklikheid van Namibië met heelwat spanning van die verkiesing, met Untag-vredesmagte oral teenwoordig. Hy is op 2 April 1989 in Windhoek-Suid bevestig. 

Dr. Opperman se kenmerklike geesdrif om nuut te doen en te waag het hier tot uiting gekom: Eers is die eredienste in verskeie sale in die buurte van Windhoek-Suid en Windhoek-Wes gehou, en die uiteindelike oprigting van die Deo Gloria-sentrum waarin die kerkdienste nou plaasvind, het onder sy leierskap plaasgevind. Amper 30 jaar se bediening in hierdie gemeente het besonderse bande met gesinne meegebring, en hy het ook nou betrokke geraak by die Namibiese Evangeliese Seminarium.

Gedurende sy bediening was hy betrokke by die GKSA as onder meer deputate vir onderwys, deputate vir ekumeniese sake (Angola), en 23 jaar lank as kurator van die GKSA se Teologiese Skool. Maar hy was ook betrokke op ander terreine van die samelewing, onder andere by die stigting van die Christelike Afrikaanse Privaat Skole in Namibië (die Windhoek Afrikaanse Privaatskool se eerste tuiste was byvoorveeld die Deo Gloria-sentrum), die organiseer van gedenkfeeste vir Dorslandtrekker-afstammelinge, lid van die Netwerk vir Afrikanerbelange, en het hy as direksielid van die Federasie van Afrikaanse Kultuurvereniginge (FAK) gedien. 

Hy is lief vir die natuur, kampeer, fotografie en veral voetslaan, oftewel “rugsakstap”, en het al die staproetes van die Visrivier, Naukluft, Waterberg, Sederberg, en die Otterwandelpad gestap. Boonop ruim hy tyd in om bonsai te kweek.

Van die 38 jaar en ses maande wat hy in die bediening was, was dr. Opperman net die twee jaar in Rustenburg-Wes nie verbonde aan bediening in sy geboorteland nie, en beskou hy dit as voorreg om soveel jare te kon bedien tussen sy eie mense in sy geboorteland. Hy emeriteer op Sondag 15 Oktober 2017 en vestig hom op Swakopmund aan die Namibiese kus, waar hy in sy eie woorde “daarna uitsien om nog die Here in sy koninkryk te dien”.


</doc>
<doc id="126178" url="https://af.wikipedia.org/wiki?curid=126178" title="Galileo se Skewe Toring van Pisa eksperiment">
Galileo se Skewe Toring van Pisa eksperiment

In 1589-92 het die Italiaanse wetenskaplike Galileo Galilei (toe professor van wiskunde by die Universiteit van Pisa), volgens 'n biografie deur Galileo se leerling Vincenzo Viviani, wat hy in 1654 saamgestel en in 1717 gepubliseer het, twee sfere met verskillende massas uit die Skewe Toring van Pisa laat val om te wys dat die tyd wat hulle neem om te val, onafhanklik is van hulle massa.

Deur hierdie eksperiment, sou Galileo kwansuis ontdek het dat alle voorwerpe met dieselfde versnelling val, wat sy voorspelling waar sou bewys het, en terselfdertyd Aristoteles se teorie van swaartekrag verkeerd sou bewys, aangesien dit sê dat die spoed van 'n voorwerp wat val eweredig is aan sy massa. Teen die tyd dat die eksperiment volgens Viviani plaasgevind het, het Galileo egter nog nie die finale weergawe van sy wet van vrye val geformuleer nie. Hy het wel 'n vroeër weergawe bereik wat voorspel het dat liggame van die dieselfde materiaal wat deur dieselfde medium val, dieselfde spoed sou hê. Dit staan in teenstelling met Aristoteles se leerstelling dat swaar voorwerpe vinniger as ligteres val, in direkte verhouding tot hulle gewig. Alhoewel die verhaal van die eksperiment dikwels oorvertel is, is daar is geen rekord van so 'n eksperiment deur Galileo self nie, en die meeste historici aanvaar dat dit 'n gedagte-eksperiment was, wat nie eintlik plaasgevind het nie. 'n Uitsondering hierop is Drake, wat beweer dat dit, min of meer soos deur Viviani beskryf, as 'n demonstrasie vir studente gedoen is.

Die eksperiment is wel in Delft in 16de eeuse Nederland gedoen, toe die wiskundige en fisikus Simon Stevin en Jan Cornets de Groot (die vader van Hugo de Groot) twee loodballe van die Nieuwe Kerk laat val het. Die eksperiment is beskryf in Simon Stevin se boek "De Beghinselen der Weeghconst" (Die Beginsels van Statiek), wat in 1586 gepubliseer is: 'Neem (soos die hooggeleerde H. IAN CORNETS DE GROOT, flukse ondersoeker van die Natuur se verborgenhede, en ek gedoen het) twee loodballe, die een tienmaal groter en swaarder as die ander, en laat hulle tesame val van 30 voet hoog, op 'n plank waarteen dit 'n merkbare geluid gee, en jy sal merk dat die ligter een nie tienmaal langer daarheen neem as die swaarder een nie, maar dat hulle tesame gelyk op die plank val, sodat hulle twee geluide een en dieselfde slag skyn te wees. Soortgelyk bevind hy dadelik dieselfde resultaat met twee ewe groot liggame in tienvoudige verhouding van gewig, daarom is Aristoteles se vermeende eweredigheid onjuis.' Galileo het by sy hipotese bereik deur 'n bekende gedagte-eksperiment wat in sy boek "Oor Beweging" beskryf is. Beskou twee voorwerpe, een ligter en een swaarder, wat met 'n tou aanmekaar verbind is. Laat hierdie stelsel van voorwerpe uit 'n toring val. As ons aanvaar dat swaarder voorwerpe inderdaad vinniger as ligter voorwerpe val, sal die tou styftrek soos die ligter voorwerp die val van die swaarder voorwerp vertraag. Die stelsel sal dus stadiger as die swaarder voorwerp val. Maar as die stelsel as 'n geheel beskou word, is dit swaarder as die swaar voorwerp, en daarom moet dit vinniger val. Hierdie teenstrydigheid lei tot die gevolgtrekking dat die aanname verkeerd is.





</doc>
<doc id="126188" url="https://af.wikipedia.org/wiki?curid=126188" title="Per E. Ahlberg">
Per E. Ahlberg

Per E. Ahlberg is 'n Sweedse paleontoloog wat met die vroegste Tetrapoda gewerk het. Hy het sy Ph.D. in dierkunde in 1989 aan die Universiteit van Cambridge verwerf. Hy is tans 'n professor by die departement organiese biologie aan die Universiteit van Uppsala. Hy het saam met die Engelse paleontoloog Jennifer A. Clack aan 'n aantal projekte gewerk. 

Ahlberg het 'n studiebeurs van die Europese Navorsingsraad gekry vir sy navorsing oor die vis-tetrapode-oorgang. Hy is vroeg in 2012 tot die Sweedse Wetenskapakademie verkies. 


</doc>
<doc id="126189" url="https://af.wikipedia.org/wiki?curid=126189" title="William L. Abler">
William L. Abler

William L. Abler (algemeen bekend as Bill Abler) is 'n Amerikaanse paleontoloog wat meestal die tande van dinosourusse bestudeer het. Hy het tirannosourus tande bestudeer en het tot die gevolgtrekking gekom dat Tyrannosourus besmetlike speeksel gehad het wat dit kon help om prooi dood te maak. In moderne diere kan hierdie speeksel gesien word in baie akkedisse, soos Varanus komodoensis, algemeen bekend as die Komodo-draak. Hy het artikels en boeke oor paleontologie geskryf, een van hulle is "The Teeth of the Tyrannosaurs". Hy het ook 'n boek geskryf oor die mens se plek in die natuur, "Structure of Matter, Structure of Mind: Man's Place in Nature, Reconsidered". 



</doc>
<doc id="126190" url="https://af.wikipedia.org/wiki?curid=126190" title="Edward Alexander Newell Arber">
Edward Alexander Newell Arber

Edward Alexander Newell Arber (5 Augustus 1870, Londen - 14 Junie 1918, Cambridge) was 'n Engelse plantkundige en paleontoloog. 

Hy was 'n professor aan die Universiteit van Cambridge wat gespesialiseer het in paleobotanie.

"Gedeeltelike lys"





</doc>
<doc id="126191" url="https://af.wikipedia.org/wiki?curid=126191" title="Camille Arambourg">
Camille Arambourg

Camille Arambourg (1885-1969) was 'n Franse paleontoloog van vertebrate diere, wat uitgebreide veldwerk in Noord-Afrika uitgevoer het. In die 1950's het hy van die heersende model van Neandertalle as brutaal en simiaan verskil. Tydens die Eerste Wêreldoorlog het hy ook militêre diens verrig. Daarna was hy professor in geologie aan die "Institut Agricole d'Alger" en daarna professor in paleontologie aan die "Muséum National d'Histoire Naturelle" in Parys waar hy sy onderwyser Marcellin Boule opgevolg het. 



</doc>
<doc id="126192" url="https://af.wikipedia.org/wiki?curid=126192" title="Bolsjoi-teater">
Bolsjoi-teater

Die Bolsjoi-teater (Russies: Большо́й теа́тр, "Groot Teater") is ’n historiese teater in Moskou, Rusland, wat deur die argitek Joseph Bové ontwerp is. Dit word gebruik vir ballet- en opera-opvoerings. Voor die Russiese Rewolusie van 1917 was dit saam met die Mali-teater ("Klein Teater") in Moskou en ’n paar teaters in Sint Petersburg deel van die keiserlike teaters.

Die Bolsjoi-ballet en -opera is van die oudste en beroemdste ballet- en operageselskappe in die wêreld. Dit is verreweg die grootste balletgeselskap, met meer as 200 dansers. Die teater huisves die Bosjoi-teaterballetakademie, ’n wêreldbekende en vooraanstaande balletskool. 

Die hoofgebou, wat verskeie kere in sy geskiedenis herbou en gerestoureer is, is ’n landmerk in Moskou en Rusland; sy ikoniese neoklassieke fasade word op die Russiese 100-roebelnoot uitgebeeld. Die teater het op 28 Oktober 2011 heropen ná ’n uitgebreide opknapping wat ses jaar geduur het. Dit het ingesluit die herstel van die akoestiek tot die oorspronklike gehalte (dit het in die Sowjettydperk verlore gegaan), sowel as die herstel van die oorspronklike keiserlike dekor.

Die geselskap is op 28 Maart 1776 gestig. Opvoerings is aanvanklik in ’n privaat huis gehou, maar die geselskap het die Petrofka-teater aangeskaf en op 30 Desember 1780 het dit toneelstukke en operas begin opvoer, en so is die teater gestig wat later die Bolsjoi sou word. ’n Brand het die Petrofka op 8 Oktober 1805 verwoes en dit is op 13 April 1808 deur die Nuwe Keiserlike Arbat-teater vervang. Dié het egter ook afgebrand tydens Frankryk se inval in Moskou in 1812.

Die huidige teater is tussen 1821 en 1824 op Teaterplein gebou. Dit is ontwerp deur die argitek Andrei Michailof, wat ook in 1824 die nabygeleë Mali-teater gebou het. Die het op 18 Januarie 1825 sy deure geopen as die Bolsjoi Petrofski-teater. Aanvanklik is net Russiese stukke opgevoer, maar sedert omstreeks 1840 is die repertoire uitgebrei om buitelandse komponiste in te sluit.

In 1843 is uitgebreide restourasiewerk aangepak volgens ’n ontwerp van A. Nikitin, maar ’n brand het in 1853 grootskaalse skade aangerig en die teater is weer gerestoureer. Dit het op 20 Augustus 1856 heropen. Nog herstelwerk is in 1896 gedoen.

Op 7 Desember 1919 is die gebou herdoop tot die Staatsakademiese Bolsjoi-teater. Net ’n paar dae later, op 12 Desember, was daar ’n onsuksesvolle poging om die instelling heeltemal te sluit. Tussen 1921 en 1923 is nog herstelwerk gedoen. Tydens die Tweede Wêreldoorlog is die struktuur deur ’n bom beskadig, maar dit is gou herstel.

’n Nuwe verhoog is op 29 November 2002 in gebruik geneem, links van die teater se historiese hoofverhoog. Saam met buitegeboue – ’n gerestoureerde 17de-eeuse gebou, twee repetisiesale en ontspanningskamers vir kunstenaars – vorm dit nou ’n enkele teaterkompleks, die Bolsjoi-teater van Rusland. 

Van Julie 2005 tot Oktober 2011 was die teater vir herstelwerk gesluit. Dit het voorheen baie restourasies ondergaan, maar nie een was op so ’n groot skaal nie. Die gebou, met drie verskillende argitektoniese style, was beskadig en dringende herstelwerk was nodig. Ingenieurs het vasgestel 75% van die struktuur was onstabiel, en die herstelkoste was eindelik veel meer as wat aanvanklik beplan is. Bedrae van tot $1,1 miljard is genoem. Die federale regering het al die koste betaal.

Die restourasie het ingesluit die verbetering van die akoestiek tot die gehalte wat dit vermoedelik voor die Sowjettydperk gehad het, en die herstel van die oorspronklike keiserlike dekor. Die gebou se fondament en steenwerk is ook herstel. Binne is alles uitgehaal, van die 19de-eeuse houtwerk tot die silwer verhooggordyn en Franse rooi fluweelstoffering – en in spesiale werkwinkels herstel. Buite is die tweekop-arend, wat die oorspronklike Russiese wapen was, aan die bopunt van die fasade geïnstalleer op die plek waar die Sowjetse hamer en sekel dekades lank vertoon is.

Eindelik het die Bolsjoi se deure op 28 Oktober 2011 geopen met ’n konsert deur internasionale kunstenaars, die ballet- en die operageselskap. 

Die Bolsjoi is ’n repertoireteater, wat beteken dit gebruik ’n lys produksies, waarvan enigeen op ’n gegewe dag opgevoer kan word. Dit het gewoonlik elke seisoen twee tot vier nuwe ballet- of operaproduksies, en omtrent ewe veel ander. Die dekor en kostuums vir die meeste produksies word in die teater se eie werkwinkels gemaak. Die kunstenaars kom gewoonlik uit die Bolsjoi se ballet- en operageselskap, met soms ’n gaskunstenaar. Sedert die verbrokkeling van die Sowjetunie was daar al ’n paar pogings om die teater se tradisionele afhanklikheid van groot staatsubsidies te verklein. Korporatiewe borgskappe word soms gekry, maar die geselskap maak steeds hoofsaaklik op staatsgeld staat.

Die Bolsjoi word van die begin af met veral ballet verbind. Tsjaikofski se "Swanemeer" het sy première op 4 Maart 1877 in die teater gehad. Ander produksies wat dikwels opgevoer word, is Tsjaikofski se "Slapende Skoonheid" en "Die Neutkraker", Adam se "Giselle" en Prokofiëf se "Romeo en Juliet.

Ná Josef Stalin se dood het die geselskap internasionaal begin toer en ’n belangrike bron van kultuurprestige en buitelandse inkomste geword. Die naam Bolsjoi-ballet het dus ’n bekende naam in die Weste geword. Die geselskap het ná die Sowjettydperk bly toer. 
Die operageselskap spesialiseer in klassieke Russiese stukke soos Moessorgski se "Boris Godoenof", Glinka se "’n Lewe vir die tsaar" en Rimski-Korsakof se "Die tsaar se bruid", sowel as die operas van Tsjaikofski. Talle operas van buitelandse komponiste soos Rossini, Verdi en Puccini word ook opgevoer. Tot die middel 1990's is die meeste buitelandse operas in Russies gesing, maar in die afgelope jare word Italiaans en ander tale ook op die teater se verhoog gehoor. 

Baie operas, soos Borodin se "Prins Igor", bevat tonele met tientalle sangers en dansers in kostuums wat saam op die verhoog is vir skare- en feestonele.

Die Bolsjoi se orkes is in eie reg ’n meesterlike ensemble. Dit hou soms simfoniekonserte in die teater en elders, en het ook al opnames gemaak. Oor die dekades het dit oorsee getoer as die Bolsjoi-teaterorkes, Bolsjoi-simfonieorkes en mees onlangs as die Bolsjoi-orkes.



</doc>
<doc id="126193" url="https://af.wikipedia.org/wiki?curid=126193" title="Mali-teater">
Mali-teater

Die Mali-teater (Russies: Малый театр, "Klein Teater") is ’n teater in Moskou, Rusland, wat hoofsaaklik toneelstukke opvoer. Dit is in 1806 gestig en word van 1824 af vanaf sy huidige standplaas op Teaterplein bedryf. Die naam Mali-teater is in teenstelling met dié van die nabygeleë Bolsjoi-teater ("Groot Teater").

Die teater se geskiedenis kan teruggevoer word na die Moskou-universiteit se dramageselskap, wat in 1756 gestig is. In die 19de eeu is die Mali algemeen beskou as die voorste dramateater van die eeu. Altesaam 40 van Aleksandr Ostrofski se 54 toneelstukke het hul première in die Mali gehad. Die Mali en die Aleksandrinski-teater in Sint Petersburg het "in ’n groot mate die ontwikkeling van die Russiese teater in die 19de en 20ste eeu bepaal".

Die Mali het hom gevestig as ’n tradisonele dramateater wat klassieke toneelstukke opvoer. Die teater se tweede verhoog in die Zamoskworetsjije-distrik voer ook werke van W. Somerset Maugham, Luigi Pirandello en Eugene Scribe op. Voorheen het die Mali ook dikwels toneelstukke van William Shakespeare opgevoer.

Die teater het ’n personeel van meer as 700, insluitende meer as 100 akteurs. Dit is die enigste dramateater in Rusland wat sy eie simfonieorkes en professionele koor behou het. Die Mali bedryf ook die Sjtsjepkin-teaterskool, Moskou se oudste dramaskool. Dit is in 1809 as die Keiserlike Teaterskool gestig.



</doc>
<doc id="126194" url="https://af.wikipedia.org/wiki?curid=126194" title="Raamvertelling">
Raamvertelling

’n Raamvertelling of raamverhaal is ’n vertellingstegniek waar ’n bepaalde verhaal ’n geheel vorm waarbinne ’n ander verhaal of ’n paar ander verhale voorkom. Dit word veral in rolprente en letterkunde gebruik.

’n Raamvertelling kan begin met ’n vertelling in die hede waarin verskillende karakters aan die woord kom. Dit word bedoel as die agtergrond, waarmee die tema bepaal word en die karakters as vertellers voorgestel word. Hulle vertel dan elk sy verhaal oor wat in die verlede plaasgevind het. Op dié manier word hierdie verhale verbind deur die raamvertelling. 

In die binneverhale kan dieselfde verteller aan die woord wees, soos in "Duisend-en-een-nag", of verskillende vertellers, soos in Giovanni Boccaccio se "Decameron".




</doc>
<doc id="126196" url="https://af.wikipedia.org/wiki?curid=126196" title="Sergei Prokofiëf">
Sergei Prokofiëf

Sergei Sergejewitsj Prokofiëf of Sergei Sergeyevich Prokofiev (Russies: Сергей Сергеевич Прокофьев; 27 April 1891 – 5 Maart 1953) was ’n Sowjetse komponis, pianis en dirigent. Prokofiëf is op 23 April 1891 op die dorpie Sontsofka (nou Sontsifka) in die teenswoordige Donetsk-oblast uit ’n boerefamilie gebore. Die dorpslewe met sy boereliedjies het ’n permanente invloed op hom gehad. Sy moeder het hom van kleins af musiek geleer en as vyfjarige het hy sy eerste werk vir die klavier gekomponeer. Van 1904 tot 1914 het die jong Prokofiëf aan die Sint Petersburgse Konservatorium studeer, waar sy musikale oorspronklikheid leermeesters soos Rimski-Korsakof en Ljadof verbaas het. As die skepper van meesterstukke in verskeie genres, word hy beskou as een van die grootste komponiste van die 20ste eeu. Sy werk sluit in "Pieter en die Wolf", die ballet "Romeo en Juliet" en die klankbaan vir Sergei Eisenstein se rolprent "Aleksander Nefski".

Van die talle werke wat hy in verskillende genres voltooi het, is sewe voltooide operas, sewe simfonieë, agt ballette, vyf klavierkonserte, twee vioolkonserte, ’n tjellokonsert, ’n simfoniekonsert vir die tjello en orkes, en nege voltooide klaviersonates.

Prokofiëf het aan die Sint Petersburgse Konservatorium studeer en het aanvanklik naam gemaak as ’n komponis-pianis. Van sy vroeë werke sluit twee klavierkonserte in. Sy balletmusiek vir veral Sergei Diaghilev van die Ballets Russes het ’n sensasie onder sowel resensente as kollegas veroorsaak. Sy groot belangstelling was egter opera en hy het verskeie operas voltooi.

Sy eie briljante vertolking van sy Eerste Klavierkonsert, Opus 10, aan die einde van sy studies het in 1914 aan hom die Anton Rubinsteinprys besorg. Prokofiëf het hom in die musiek van Debussy, Ravel en Skriabin verdiep, maar veral in die werk van Strawinski. Net voor die uitbreek van die Eerste Wêreldoorlog het hy Londen en Parys besoek om met die nuutste kunsrigtings kennis te maak. 

Net soos Strawinski het hy ook vir Diaghilev ballette geskryf, maar het veral in die opera belang gestel. In 1916 het hy sy eerste belangrike opera, "Die dobbelaar", voltooi. Dit is op 'n verhaal deur Dostojefski gegrond. In die jaar van die Russiese Rewolusie (1917) het Prokofiëf onder meer die Eerste Vioolkonsert, die Klassieke Simfonie en die manjifieke Derde Klavierkonsert, Opus 26, gekomponeer en aan die opera "Die liefde vir 3 lemoene" begin werk. 

Hoewel hy ’n ondersteuner van die rewolusie was, het hy die atmosfeer van oorlog en anargie onhoudbaar vir sy musikale skeppingswerk gevind en die Sowjetunie in 1918 verlaat. Prokofiëf het nie volgehoue steun in die VSA gevind nie, en na Europa verhuis, waar hy veral in Parys groot geesdrif vir sy musiek gewek het. Van 1919 tot 1927 het hy gewerk aan sy opera "Die vlammende engel", wat oor die 16e-eeuse heksejag in Duitsland handel. Die werk is egter nooit in Prokofiëf se leeftyd opgevoer nie. 

In 1923 het Prokofiëf hom in Parys gevestig en in 'n ietwat moderner styl sy Tweede Simfonie, Opus 40, en die Derde Simfonie (1928) gekomponeer. Sy ballet "Die verlore seun" (1929) dateer uit hierdie tyd en, soos in die Eerste Strykkwartet in B-mineur en die Sonate vir Twee Viole in C-majeur (1932), kan tekens van emosionele ontspanning en stylsuiwering hier waargeneem word. 

Prokofiëf se konsertreise in die VSA in die twintiger- en die dertigerjare het tot opdragte vir nuwe werke gelei. Die Vierde Simfonie (1930), die Vierde Klavierkonsert (1931) en die Vyfde Klavierkonsert (1932) is in hierdie tyd geskryf, en het skitterende virtuositeit vereis. Ter herdenking van die rewolusie van 1917 het hy die grootse "Kantate vir die 20e verjaardag van die Oktober-rewolusie" (1937) komponeer. 

In 1939 het Prokofiëf sy gesin verlaat en met die digteres Mira Mendelssohn in die huwelik getree. Geïnspireer deur die gebeure van die Tweede Wêreldoorlog het hy die opera "Oorlog en vrede" in 1942 voltooi. Dit is op Tolstoi se groot roman baseer. Die opera vorm deel van 'n toenemende nasionalepiese neiging in sy musiek, wat ook waarneembaar is in die Vyfde Simfonie (1944) en in die bykomstige musiek tot Eisenstein se rolprent "Iwan die Verskriklike" (1944-1948). 

Die Sesde, Sewende en Agste Klaviersonate dateer ook uit die oorlogsjare. Ondanks verswakkende gesondheid en toenemende kritiek op sy werk het Prokofiëf in sy laaste jare onverpoosd voortgegaan met sy komposisies. Onder die belangrikste werke ná die oorlog is die Sesde Simfonie (1947), die Konsertante Simfonie vir tjello en orkes (1952) en die Vioolsonate in F-mineur (1946), die ballet "Die steenblom" (1950), die Vyfde Klaviersonate (1953) en die Sewende Simfonie (1952). 

Prokofiëf is op 5 Maart 1953 in Moskou oorlede. Op sy lessenaar was 'n hoop onvoltooide komposisies, maar sy roem was reeds verseker; in die jare ná sy dood het sy musiek in sowel die Sowjetunie as in die Weste al hoe gewilder geword. Die verbeeldingrykheid van sy groot musikale nalatenskap het veral op die gebied van die ballet en die opera invloed uitgeoefen. 

Onder die komponiste wat ná die revolusie bekend geword het, is Aleksander Tsjerepnin (1899-1977), Aram Chatsjatoerjan (1903- 1978) en Dmitri Kabelefski (geb. 1904) van belang, maar die belangrikste komponis van die Russiese tydperk is Dmitri Sjostakowitsj.




</doc>
<doc id="126199" url="https://af.wikipedia.org/wiki?curid=126199" title="Van Morrison">
Van Morrison

Sir George Ivan "Van" Morrison, OBE (* 31 Augustus 1945 in Belfast, Noord-Ierland, Verenigde Koninkryk) is 'n Noord-Ierse sanger, musikant, liedjieskrywer en musiekvervaardiger. Vir sy musikale prestasies, sy bydraes tot die toerismebedryf en sy bevordering van weldadigheidsorganisasies in Noord-Ierland is Van Morrison in 2016 tot ridder geslaan.

Morrison, wat ook as "Van the Man" bekendstaan, het sy loopbaan reeds as tienerseun in die 1950's begin toe hy 'n verskeidenheid instrumente soos kitaar, harmonika, klawerbord en saxofoon vir verskeie Ierse musiekgroepe gespeel het wat destyds gewilde treffers opgevoer het. Teen die middel van die sestigerjare het Morrison bekendheid verwerf as hoofsanger van die Noord-Ierse rhythm & blues-groep Them. Een van hul liedjies, "Gloria", het 'n klassieke pop-treffer geword.

Sy solo-loopbaan het begin met sy samewerking met Bert Berns, 'n Amerikaanse liedjieskrywer en musiekvervaardiger. Uit die samewerking het in 1967 die enkelsnittreffer "Brown Eyed Girl" voortgespring. Ná Berns se ontydige afsterwe - hy is op 30 Desember 1967 op die ouderdom van 38 aan hartversaking dood - het die platemaatskappy "Warner Bros. Records" Morrison se kontrak uitgekoop. Hy het die kans gekry om tydens drie sessies die album "Astral Weeks" op te neem. Die langspeler, wat deur kritici gunstig ontvang is, het aanvanklik swak verkoop.

Eers met "Moondance" (1970) het Morrison groter internasionale sukses behaal. Met 'n reeks langspelers en konsertoptredes het hy sy reputasie as een van die leidende popkunstenaars gevestig. Morrison het ook in die volgende dekades voortgegaan om albums vry te stel en konserttoere te onderneem. Soms het hy saamgewerk met ander groot name in die internasionale musiekbedryf soos Georgie Fame en The Chieftains.


</doc>
<doc id="126200" url="https://af.wikipedia.org/wiki?curid=126200" title="Eppur si muove">
Eppur si muove

E pur si muove of Eppur si muove  ("En tog beweeg dit") is 'n frase wat volgens oorlewering deur die Italiaanse wiskundige, fisikus en filosoof Galileo Galilei (1564-1642) gesê is nadat hy gedwing is om sy bewering terug te trek dat die Aarde rondom 'n onbeweeglike Son beweeg, en nie omgekeerd nie, tydens sy verhoor in 1633.

In hierdie konteks, is die implikasie van die frase dat, ten spyte van sy terugtrekking, die Kerk se proklamasies tot die teendeel, of enige ander oortuiging of leerstelling, die Aarde in werklikheid wel rondom die Son beweeg, en nie andersom nie. As sulks word die frase vandag gebruik as 'n teregwysing met die implikasie "dit maak nie saak wat jy glo nie; dit is die feite."

Volgens Stephen Hawking, glo sommige geskiedkundiges dat hierdie episode kon gebeur het tydens Galileo se oordrag van huisarres onder die toesig van Aartsbiskop Ascanio Piccolomini na 'n ander huis in die heuwels bo Florence. Hierdie ander huis was ook sy eie, die "Villa Il Gioiello", in Arcetri.

Die vroegste biografie van Galileo, geskryf deur sy dissipel Vincenzo Viviani in 1655-1656, maak geen melding van hierdie frase nie, en rekords van sy verhoor noem dit ook nie. Dit sou vir Galileo nie raadsaam gewees het om so iets voor die Inkwisisie te sê nie.

In 1911 is die woorde ""E pur si muove"" op 'n spaanse skildery gevind wat toe pas gekoop is deur 'n kunsversamelaar, Jules van Belle, van Roulers, België. Hierdie skildery is binne 'n jaar of twee van Galileo se dood voltooi, want dit is gedateer as 1643 of 1645 (die laaste syfer is gedeeltelik onleesbaar). Die skildery is natuurlik nie histories korrek nie, omdat dit vir Galileo in 'n kerker uitbeeld, maar nietemin toon dit dat 'n weergawe van die ""Eppur si muove"" anekdote onmiddellik na sy dood reeds gesirkuleer het, toe baie mense wat hom geken het steeds lewendig was om daarvan te getuig, en dat dit vir meer as 'n eeu bekend was voordat dit gepubliseer is.

Die geleentheid is in 1757 vir die eerste keer in Engels deur Giuseppe Baretti in sy boek The Italian Library gepubliseer: 

Die boek is 124 jaar na die vermeende insident geskryf, en is wyd gepubliseer in "Querelles Littéraires" in 1761.


</doc>
<doc id="126202" url="https://af.wikipedia.org/wiki?curid=126202" title="Sauqueville">
Sauqueville

Sauqueville is 'n Franse dorp in die département Seine-Maritime (région Normandië), suid van Dieppe, met sowat 400 inwoners (2014).

Die dorp is geleë in die Pays de Caux, op die linkeroewer van die Scierivier.


</doc>
<doc id="126203" url="https://af.wikipedia.org/wiki?curid=126203" title="Ulster">
Ulster

Ulster (Engels: [ˈʌlstər]; Iers: Ulaidh [ˈul̪ˠəi] of Cúige Uladh [ˈkuːɟə ˈul̪ˠə]; Ulster-Skots: Ulstèr) is - naas Leinster, Munster en Connacht - een van die vier provinsies waarin Ierland histories onderverdeel is. Geleë in die noorde van die eiland, beslaan Ulster sowat 'n kwart van sy totale oppervlakte en is, volgens sy bevolking en oppervlakte, die tweede grootste van die provinsies, met Belfast as sy grootste stedelike nedersetting en belangrikste seehawe.

Ulster word van die naasliggende Skotland net deur die nou Noordkanaal geskei wat by die nouste punt slegs 13 myl (21 km) wyd is. Histories was dié seekanaal eerder 'n brug tussen die twee kuslande as 'n hindernis, en vanaf die vroegste tye was daar migrasies in albei rigtings asook kulturele uitruil. Die geografiese ligging en historiese gebeure het daartoe bygedra dat 'n groot Ulster-Skotse gemeenskap hulle in Ulster gevestig het. Die grootste enkele migrasiegolf was die Skotse Volksplanting of "Plantation of Ulster" in die eerste helfte van die 17de eeu.

Hierdie vestiging van Skotse setlaars het nie net Ulster se bevolkingsamestelling ingrypend verander nie, maar ook maatskaplike verandering, ekonomiese vooruitgang en tegnologiese vernuwing saamgebring. Die verstedelikingsproses, nuwe boustyle en -tegnieke en veranderinge in boerderypraktyke het uit die Skotse immigrasie voortgespruit, net soos die vestiging van die Skotse taal, kultuur en godsdiens in Ulster.

So verskil Ulster tot vandag toe ten opsigte van sy demografie, kultuur en ekonomiese struktuur merkbaar van die ander Ierse provinsies. Nog omstreeks 1600 was dit yl bevolk en, in ekonomiese opsig, die mees agterlike provinsie van Ierland. Dit is die enigste wat sedert die 19de eeu grootskaalse industrialisering ondergaan het, terwyl sy ligging naby Skotland en die weskus van Noord-Engeland die gebied al vroeg aan invloede uit Groot-Brittanje blootgestel het. Uitvoergerigte ekonomiese groei het van Ulster, ondanks die gebrek aan natuurlike hulpbronne soos steenkool en ystererts, omstreeks 1900 een van die leidende nywerheidsgebiede in die destydse Verenigde Koninkryk van Groot-Brittanje en Ierland en van Belfast die snelste groeiende nywerheidstad in die Britse Ryk gemaak.

Ulster word verder onderverdeel in nege provinsies, waarvan drie tans in die Republiek Ierland geleë is (Cavan, Donegal en Monaghan), terwyl die ses ander (Antrim, Armagh, Down, Fermanagh, Londonderry en Tyrone) sedert die politieke verdeling van Ierland in 1922 as Noord-Ierland deel uitmaak van die Verenigde Koninkryk. Die historiese bande met Groot-Brittanje strek van die Anglo-Normandiese verowering in die Middeleeue tot die sogenaamde "Plantations", die Kolonisasie van Ulster deur Skotse en Engelse setlaars vanaf die 17de eeu, en die ekonomiese integrasie van Ulster met die nywerheidsgebiede van Noord-Engeland en Skotland vanaf die 19de eeu, tot die vestiging van Noord-Ierland as selfregerende politieke entiteit binne die Verenigde Koninkryk in 1922. Hierdie outonome status, wat tot in die 1970's voortbestaan het en later heringestel is, het die vergelykbare proses van devolusie in Skotland en Wallis meer as sewentig jaar voorafgegaan.


</doc>
<doc id="126205" url="https://af.wikipedia.org/wiki?curid=126205" title="PZL P.11">
PZL P.11

Die PZL P.11 is 'n Poolse monovlerk vegvliegtuig wat vroeg in die 1930's ontwikkel is en ook diens gedoen het in die Tweede Wêreldoorlog. Hierdie vliegtuig is ontwikkel van die "P.6" en "P.7" vegvliegtuie. In die "P.7" model was die vlieënier se uitsig belemmer deur die groot stermotor. Motors met 'n kleiner diameter is later gebruik en tesame met ander verbeteringe het dit gelei tot die "P.11" wat met drie verskillende motors vervaardig is. Van model "P.11c" was die meeste vervaardig en dit was toegerus met 'n "Skoda" of PZL-vervaardigde "Bristol Mercury" stermotors. Die eerste vliegtuie is gedurende die laaste gedeelte van 1936 aan die Poolse Lugmag afgelewer.

Tydens die inval van Pole deur Duitsland het die Poolse vlieëniers dapper teen die "Luftwaffe" geveg alhoewel hulle vliegtuie verouder en oorskadu was. Daar word beweer dat 114 "P.11's" in luggevegte afgeskiet is en dat die "P.11's" 126 vliegtuie van die "Luftwaffe" afgeskiet het.




</doc>
<doc id="126207" url="https://af.wikipedia.org/wiki?curid=126207" title="Acaimo">
Acaimo

Acaimo was die koning guanche ("Mencey") van die "Menceyato de Tacoronte" op die eiland Tenerife geregeer het tydens die verowering van die Kanariese Eilande in die 15de eeu.

Tydens die verowering het Acaimo met die mencey Bencomo saamgestem om die inval te verwerp, aktief deel te neem aan die opeenvolgende konfrontasies, waarvan sommige in sy eie gebied plaasgevind het, die oproep "Acentejo-slag" ("Matanza de Acentejo").



</doc>
<doc id="126208" url="https://af.wikipedia.org/wiki?curid=126208" title="Adjoña">
Adjoña

Adjoña was die koning guanche ("Mencey") van die "Menceyato de Abona" op die eiland Tenerife geregeer het tydens die verowering van die Kanariese Eilande in die 15de eeu.

Teen 1490 het Adjoña die vrede met die goewerneur van Gran Canaria Pedro de Vera onderteken en die ooreenkoms met Alonso Fernández de Lugo in 1494 kort ná sy eerste ontsluiting bekragtig. Hy het sy menceyato in vrede verower tydens die verowering.



</doc>
<doc id="126209" url="https://af.wikipedia.org/wiki?curid=126209" title="Añaterve">
Añaterve

Añaterve was die koning guanche ("Mencey") van die "Menceyato de Güímar" op die eiland Tenerife geregeer het tydens die verowering van die Kanariese Eilande in die 15de eeu.

In sy gebied was sedert die middel van die vyftiende eeu 'n belangrike evangeliserende missie uitgevoer. Dit was die eerste menstruasie om vrede met die Europeërs te maak, waardeur hulle grondgebied 'n klomp vrede gemaak het.



</doc>
<doc id="126210" url="https://af.wikipedia.org/wiki?curid=126210" title="Bencomo">
Bencomo

Bencomo was die koning guanche ("Mencey") van die "Menceyato de Taoro" op die eiland Tenerife geregeer het tydens die verowering van die Kanariese Eilande in die 15de eeu.

Dit was die mees kragtige mencey van die eiland, beskou as 'n ""Primus inter pares"". Hy was die leier van die kante wat die Spaanse verowering gekant het. Hy het in November 1495 in die geveg gesterf.



</doc>
<doc id="126211" url="https://af.wikipedia.org/wiki?curid=126211" title="Beneharo">
Beneharo

Beneharo was die koning guanche ("Mencey") van die "Menceyato de Anaga" op die eiland Tenerife geregeer het tydens die verowering van die Kanariese Eilande in die 15de eeu.

Die mencey Beneharo het in 1492 met Lope de Salazar, wat deur die goewerneur van Gran Canaria Francisco Maldonado gestuur is, saamgestem. Nadat 'n slaaf kort ná die Guanches van die Anaga-gebied weggekom het, het mencey sy steun aan die Europeërs onttrek. Alonso Fernández de Lugo het egter die vrede met die Kastilians vernuwe.



</doc>
<doc id="126212" url="https://af.wikipedia.org/wiki?curid=126212" title="Pelinor">
Pelinor

Pelinor was die koning guanche ("Mencey") van die "Menceyato de Adeje" op die eiland Tenerife geregeer het tydens die verowering van die Kanariese Eilande in die 15de eeu.

As mencey van 'n groep peaces wat die oorwinnaars aktief ondersteun het, is Alonso Fernández de Lugo wyd beloon. Dit het in verskeie lande ontvang en volgens die genealogen is hulle 'n wapen toegestaan.



</doc>
<doc id="126213" url="https://af.wikipedia.org/wiki?curid=126213" title="Pelicar">
Pelicar

Pelicar was die koning guanche ("Mencey") van die "Menceyato de Tacoronte" op die eiland Tenerife geregeer het tydens die verowering van die Kanariese Eilande in die 15de eeu.

Pelicar het by die mencey Bencomo van Taoro aangesluit om die Kastiliaanse inval in 1494 af te weer, insluitend sy menceyato in die strydende partye. Sommige historici soos José de Viera y Clavijo dui egter daarop dat Pelicar nie met Bencomo geassosieer het nie, omdat hulle vertroud was met die ambisies van hierdie een.



</doc>
<doc id="126214" url="https://af.wikipedia.org/wiki?curid=126214" title="Romen">
Romen

Romen was die koning guanche ("Mencey") van die "Menceyato de Daute" op die eiland Tenerife geregeer het tydens die verowering van die Kanariese Eilande in die 15de eeu.

Die mencey Romen het saam met Bencomo teen die Castiliaanse inval, sy menceyato een van die oorlogsbande. Sommige historici, gebaseer op Antonio de Viana, wys egter daarop dat hulle weier om hom met Bencomo te verraai omdat hy nie wil ondergaan dat die menigte van Taoro die res in die wedstryd gerig het nie.



</doc>
<doc id="126215" url="https://af.wikipedia.org/wiki?curid=126215" title="Tegueste II">
Tegueste II

Tegueste II was die koning guanche ("Mencey") van die "Menceyato de Tegueste" op die eiland Tenerife geregeer het tydens die verowering van die Kanariese Eilande in die 15de eeu.

Tegueste het saam met die mencey Bencomo die inval geweier om aktief deel te neem aan die opeenvolgende konfrontasies. José de Viera y Clavijo meld dat, vir die stryd van Aguere, die mencey ongeveer 1200 krygers gedra het.



</doc>
<doc id="126216" url="https://af.wikipedia.org/wiki?curid=126216" title="Richard S. Boardman">
Richard S. Boardman

Richard S. Boardman was 'n Amerikaanse paleontoloog en kurator van die Departement Paleobiologie by die Amerikaanse Nasionale Museum (nou die "National Museum of Natural History").

Boardman het vanaf 1957 tot 1985 vir die museum gewerk, en het daarna 'n stigterslid van die "International Bryozoology Association (IBA)" geword. 

Boardman is veral bekend vir die harde / sagte dunseksie snytegniek wat hy ontwikkel het om die interne morfologie van lewende en gefossileerde bryozoa te vergelyk, wat nuwe inligting oor hul lewe ontbloot het. 


</doc>
<doc id="126217" url="https://af.wikipedia.org/wiki?curid=126217" title="Ray Smith Bassler">
Ray Smith Bassler

Ray Smith Bassler (22 Julie 1878 - 3 Oktober 1961) was 'n Amerikaanse geoloog en paleontoloog.

Bassler is in 1878 in Philadelphia in Pennsilvanië in die VSA gebore. Toe hy op hoërskool was, het hy fossiele vir Edward Oscar Ulrich verkoop. Hy het sy baccalaureusgraad in 1902 aan die Universiteit van Cincinnati, Ohio behaal, sy meestersgraad in 1903 en 'n Ph.D. in 1905 van die George Washington Universiteit. Vanaf 1904 tot 1948 was hy 'n assistent professor. Van 1905 tot 1931 het hy saam met Ferdinand Canu van Frankryk op Tersiêre Polyzoa van die Atlantiese Oseaan en Golfkus gewerk. Vanaf 1910 tot 1922 was hy werksaam as kurator vir die Afdeling Paleontologie, en vanaf 1923 tot 1928 vir die Stratigrafiese Paleontologie Afdeling van die Amerikaanse Nasionale Museum. Teen 1929 is hy aangestel as hoof kurator van die Departement Geologie, 'n werk wat hy behou het tot hy in 1948 bevorder is tot assosiaat in Paleontologie.
Hy het in 1961 gesterf. 

In 1925 het hy die conodont families "Prioniodinidae" en "Polygnathidae" beskryf. 
In 1926 het hy en Edward Oscar Ulrich die conodont genus "Ancyrodella" beskryf. 


</doc>
<doc id="126218" url="https://af.wikipedia.org/wiki?curid=126218" title="Michael Charles Boulter">
Michael Charles Boulter

Michael Charles Boulter (gebore 1942) is 'n professor in paleobiologie by die Natuurhistoriese Museum, Londen en die "University of East London".

Boulter het plantkunde, geologie en chemie aan die "University College London" gestudeer. Hy het vanaf 1989 tot 2002 paleobiologie aan die University of East London onderrig. Hy was redakteur van die Palaeontologiese Vereniging (1975-81), sekretaris van die Internasionale Organisasie van Paleobotanie (1981-2002) en die Britse verteenwoordiger by die Internasionale Unie van Biologiese Wetenskappe. In 2002 het hy bekend geword vir sy boek ""Extinction: Evolution and the End of Man"" waar hy verduidelik het dat die mens nader aan uitsterwing kan wees as wat voorheen geglo was. Saam met Michael Benton en ongeveer 100 ander wetenskaplikes het hy die projek ""Fossil Record 2"", die wêreld se grootste databasis met fossieloorblyfsels van die afgelope 500 miljoen jaar, geloods.





</doc>
<doc id="126220" url="https://af.wikipedia.org/wiki?curid=126220" title="Galileo se paradoks">
Galileo se paradoks

Galileo se paradoks is 'n demonstrasie van een van die verrassende eienskappe van oneindige versamelings. Die idees het nie by hom ontstaan nie, maar sy naam het nogtans daarmee in verbinding gebly. In sy laaste wetenskaplike werk, "Twee Nuwe Wetenskappe", het Galileo Galilei stellings oor positiewe heelgetalle gemaak wat teenstrydig voorkom. Eerstens, sommige getalle is kwadrate van heelgetalle, en andere is nie; daarom moet daar meer heelgetalle wees as kwadrate van heelgetalle. En tog het elke heeltallige kwadraat presies een heelgetal wat sy vierkantswortel is, en elke heelgetal het presies een getal wat sy kwadraat is, so daar kan nie meer van die een as die ander wees nie. Dit is 'n vroeë gebruik van een-tot-een korrespondensie (bijeksie) in die konteks van oneindige versamelings, maar wel nie die eerste nie.

Galileo het tot die slotsom gekom dat die idees van "minder", "gelyk" en "groter" net op versamelings met eindig veel lede toegepas kan word, en nie op oneindige versamelings nie. In die neëntiende eeu het Georg Cantor gesê dat hierdie beperking nie nodig is nie, deur die konsep van kardinaliteit op 'n betekenisvolle manier uit te brei, sodat die versamelings van heelgetalle en kwadrate dieselfde grootte het, en die reëls daar te stel waarvolgens sekere oneindige versamelings as streng groter as ander gesien kan word.

Die relevante gedeelte van sy dialoog in "Twee Nuwe Wetenskappe" word hier weergegee:



</doc>
<doc id="126221" url="https://af.wikipedia.org/wiki?curid=126221" title="Barbertonmyn, Zimbabwe">
Barbertonmyn, Zimbabwe

Barberton is 'n myn in Zimbabwe. Barberton is geleë in die provinsie Matabeleland-Noordprovinsie, in die sentrale deel van die land, 300 km suid van Harare, die hoofstad. Barbertonmyn lê op 'n hoogte van 1 307 meter bo seespieël.

Die grond rondom Barberton is plat en bedek in die noorde. Die gebied rondom Barberton dra 'n klein bevolking, met slegs 10 mense per vierkante kilometer. Die naaste groot dorp is Inyati, 16,6 km noord van Barberton. Die plantegroei rondom Barberton is oor die algemeen savanne. In die omgewing rondom Barberton is hulpbronne besonder volop.

Die temperatuur is gemiddeld 21 °C. Die warmste maand is Oktober, met 28 °C, en die koudste maand Julie, met 16 °C. Die reënval is gemiddeld 678 millimeter per jaar. Die hoogste neerslag is in Januarie, teen 191 millimeter reën, en die laagste is in Mei, met 1 millimeter reën.


</doc>
<doc id="126224" url="https://af.wikipedia.org/wiki?curid=126224" title="Royal Aircraft Factory S.E.5">
Royal Aircraft Factory S.E.5

Die Royal Aircraft Factory S.E.5 was 'n Britse vliegtuig wat tydens die Eerste Wêreldoorlog diens gedoen het. Dit is een van die vliegtuie van die Eerste Wêreldoorlog waarvan die meeste gemaak is, meer as 5,000. Teen die einde van die oorlog was die vliegtuig vervaardig deur Austin, Bleriot & SPAD, Martinsyde, Vickers en Wolseley. Die "Royal Aircraft Factory S.E" was ontwerp nadat die "Hispano-Suiza" motor bekend gestel is in 1915. Die eerste prototipe was gebou uit hout met materiaal wat die romp en vlerke bedek het. Dit het ook nie wapens gedra nie. Daar was 150 en 200 perdekrag weergawes beskikbaar van die motor. Aanvanklik is die 150 perdekrag weergawe gebruik maar gou is oorgeslaan na die 200 perdekrag weergawe. Vliegtuie toegerus met die 200 perdekrag motor is bekend as die "Royal Aircraft Factory S.E.5a" model. Ook was die vlerke ietwat korter gemaak en 'n kopstuk voorsien aan die vlieënier.

56 Eskader was die eerste toegerus met die vliegtuig maar operasionele gebruik was vertraag tot April 1917 omrede 'n glas windskerm verwyder moes word van al die modelle omrede daar bevind is dat dit die uitsig belemmer. Die "S.E.5a" het in 1917 reeds aan aksie deelgeneem en daar was gou vasgestel dat hulle die meeste Duitse vegvliegtuie kon oorwin. Tog was net vyf eskaders teen die einde van 1917 met die vliegtuig toegerus omrede daar 'n vertraging was in die aflewering van die motors. Toe die vliegtuig egter in groot hoeveelhede aan die front kon veg het dit tesame met die "Sopwith Camel" verseker dat die Geallieerdes die oorhand in die lugruim kon kry en ook handhaaf. Die vliegtuig was gebruik deur Franse, Amerikaanse en Britse vlieëniers. 

Die "S.E.5" was ook die gunsteling vliegtiug vir verskeie Geallieerde bobaasvlieëniers soos Albert Ball asook Longton, Clayson, Shields, Maxwell, Mannock en McCudden. Teen die tyd dat die oorlog tot 'n einde gekom het was 22 Britse en Amerikaanse eenhede toegerus met dié vliegtuig. Meer as 5,000 was gebou in slegs 18 maande deur vyf maatskappye: Austin, Bleriot & SPAD, Martinsyde, Vickers en Wolseley.

Na die oorlog is die vliegtuie versprei aan lugmagte binne die Britse Ryk. Amerika het ook 38 van die vliegtuie gekoop en daar was ook planne om 1,000 in Amerika te bou maar die einde van die oorlog het die plan gekelder. Amerika het in 1922/3 56 "S.E.5's" gebou met onderdele wat uit Brittanje ingevoer is. Hulle het die vliegtuig gebruik vir gevorderde opleiding. Baie van die oorlog vliegtuie is die burgerlike verkoop.




</doc>
<doc id="126225" url="https://af.wikipedia.org/wiki?curid=126225" title="Ontvlugting">
Ontvlugting

Ontvlugting of wêreldontvlugting (Engels: "escapism") is die vermyding van onaangename, vervelige, inspannende, vreesaanjaende of banale aspekte van die daaglikse lewe. Dit kan gebruik word as ’n term wat die stappe definieer wat mense neem om hardnekkige gevoelens van depressie of algemene hartseer te help verlig.

Hele nywerhede het ontstaan om die groeiende neiging te voed van mense om hulle uit die alledaagse lewe met sy vereistes te verwyder – en veral na die digitale wêreld te ontsnap. Baie bedrywighede wat deel van die alledaagse lewe is (soos eet, slaap, oefening en seks) kan ook maniere van wêreldontvlugting wees as dit oordoen word of buite verband beoefen word; daarom het die woord "ontvlugting" dikwels ’n negatiewe betekenis, wat daarop dui dat ontvlugters ongelukkig is en nie die vermoë of wil het om betekenisvolle aansluiting by die wêreld te vind en te doen wat algemeen verwag word nie.

Baie mense bevraagteken egter die idee dat ontvlugting fundamenteel en uitsluitend negatief is. C.S. Lewis het graag met humor opgemerk die algemene vyande van ontvlugting is tronkbewaarders; hy het gevoel as dit binne perke toegepas word, kan ontvlugting dien as beide ’n verfrissing en uitbreiding van die verbeelding. Net so het J.R.R. Tolkien gemeen ontvlugting is goed in fantasieletterkunde as die skeppende uitdrukking van die werklikheid binne ’n sekondêre (verbeeldings)wêreld, maar het ook opgemerk dit kan nadelig wees as dit nie natuurlik is nie. Terry Pratchett het gemeen die siening van ontvlugtingsletterkunde word in die 20ste eeu positiewer beskou.

Freud het gevoel ’n mate van ontvlugtingsfantasie is ’n noodsaaklike element in die mens se daaglikse lewe. Sy volgelinge het rus en die vervulling van wense (in klein mates) beskou as nuttige gereedskap om van traumatiese ondervindings te herstel; latere sielkundiges het die rol onderstreep van indirekte afleidings in die verandering van buie, veral woede en hartseer.

As mense egter permanent ontvlug, sal die gevolge dikwels negatief en selfs patologies wees. Sekere dwelms verskaf ’n vorm van ontvlugting omdat dit die persoon kan laat vergeet van die werklikheid van waar hulle is of wat hulle veronderstel is om te doen. 

Sommige kritici maan teen pogings deur mense wat die gemeenskap beïnvloed om maniere van ontvlugting te verskaf in plaas van om die mense se toestande werklik te verbeter – wat Juvenalis “brood en die spele” genoem het. Ontsnappingsgemeenskappe kom dikwels in letterkunde voor. "The Time Machine" beeld die Eloi uit, ’n traak-my-nieagtige, ongeërgde ras van die toekoms, en die gruwels wat deur hul gelukkige lewenstyl verberg word. Die roman kritiseer op ’n subtiele manier kapitalisme, of minstens klassisme, as ’n manier om te ontvlug. In die gemeenskap van "Fahrenheit 451" word televisie en "seeskulpradio's" gebruik om te ontvlug van ’n lewe met streng regulasies en die bedreiging van ’n naderende oorlog. In wetenskapsfiksie word ontvlugting dikwels uitgebeeld as ’n uitbreiding van sosiale evolusie, wanneer die gemeenskap verwyder raak van fisieke realiteit en in ’n virtuele werklikheid inbeweeg, soos in die gemeenskap van die wetenskapsfiksieprent van 2009 "Gamer". 

Die sosiale filosoof Ernst Bloch het geskryf utopies en beelde van vervulling, hoe regressief hulle ook al kan wees, sluit ook ’n aanmoediging vir radikale sosiale verandering in. Volgens hom kan sosiale geregtigheid nie verwerklik word sonder om dinge fundamenteel anders te beskou nie. Iets wat as blote "dagdromery" of "ontvlugting" beskou word deur ’n tegnologies rasionele gemeenskap, kan die saadjie wees vir ’n nuwe en mensliker sosiale orde; net so kan dit beskou word as ’n "onvolwasse maar eerlike plaasvervanger vir rewolusie".

Alan Brinkley, die skrywer van "Culture and Politics in the Great Depression", beskryf hoe ontvlugting die nuwe neiging geword het om die swaarhede te hanteer wat deur die ineenstorting van die aandelemark in 1929 teweeggebring is: tydskrifte, radio en rolprente het alles gehelp om mense te laat ontvlug van die grootskaalse armoede en ekonomiese teenspoed. Die tydskrif "Life", wat in die 1930's baie gewild geword het, het glo foto's geplaas wat geen aanduiding gegee het van die depressie nie; die meeste foto's was van swemmende skoonhede, die terwaterlating van skepe, bouprojekte en sportsterre – "van feitlik alles behalwe armoede en werkloosheid". Rolprente het gefokus op komedie, wat mense mense emosioneel gedistansieer het van die swwarkry om hulle. Dit was met opset daarop uit om mense se aandag van hul probleme af te lei, maar ook van die probleme van die mense om hulle.



</doc>
<doc id="126226" url="https://af.wikipedia.org/wiki?curid=126226" title="Emanuel Bunzel">
Emanuel Bunzel

Emanuel Bunzel (gebore 1828), was 'n Oostenrykse paleontoloog.

In 1871 beskryf hy 'n skedelfragment wat deur sy kollegas Ferdinand Stoliczka en Eduard Suess in 'n Oostenrykse steenkoolmyn gevind is, as die tiperende monster vir die dinosourus genus Struthiosaurus, die eerste wat in die streek ontdek is.

'n Ander dinosourus wat hy aanvanklik as 'n soort Iguanodon (I. suessii) beskryf het, is sedertdien na die genus Mochlodon oorgedra.




</doc>
<doc id="126227" url="https://af.wikipedia.org/wiki?curid=126227" title="Harlan Parker Banks">
Harlan Parker Banks

Harlan Parker Banks (1 September 1913 - 22 November 1998) was 'n Amerikaanse paleobotanis en Liberty Hyde Bailey Professor Emeritus by die Kollege vir Landbou en Lewenswetenskappe van die Cornell Universiteit, en is bekend vir sy studies van Devoniese-plante. Hy was 'n Fulbright-navorsingswetenskaplike en Guggenheim-genoot, 'n mede-lid van die Amerikaanse Vereniging vir die Bevordering van Wetenskap, 'n lid van die Nasionale Akademie vir Wetenskap en president van die Botaniese Vereniging van Amerika. 

Die standaard outeursafkorting H.P.Banks word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="126229" url="https://af.wikipedia.org/wiki?curid=126229" title="NoFap">
NoFap

NoFap is ’n webtuiste en gemeenskapsforum wat dien as steungroep vir mense wat pornografie en masturbasie wil vermy. Die naam kom van die internet-slengterm "fap", wat verwys na manlike masturbasie.

NoFap is in Junie 2011 deur Alexander Rhodes gestig nadat ’n plasing op Reddit oor ’n Chinese studie van 2003 waarin bevind is mans wat sewe dae lank nie masturbeer nie ondervind ’n toename van 45,7% in testosteroonvlakke, die voorblad van ’n gewilde forum op Reddit gehaal het. Alexander Rhodes verskyn in die dokumentêr met die titel "Sticky: A (Self) Love Story", wat deur Nicholas Tana geskryf en geregisseer is, en bespreek daarin sy bevindings en sy menings oor masturbasie.

Rhodes het NoFap hierna as ’n "subreddit"-forumgemeenskap op Reddit gestig. NoFap het aanvanklik weeklikse en maandelikse uitdagings aan ’n klein groep mense op die forum gestel en daarna het die administrateurs ’n daaglikse telstelsel daargestel. Nuwe forumlede stel vir hulself persoonlike doelwitte. Die verskynsel word soms in Engels "fapstinence" genoem.

Gebruikers op NoFap se subreddit het in twee jaar meer as verdriedubbel en dit het daartoe gelei dat Rhodes ’n off-Reddit-forum by NoFap.com gestig het. Hy het ook ander planne beraam om die webtuiste se groeiende faksies in Brasilië, Duitsland en China beter te kan dien. NoFap.com is ’n forumstyl-webtuiste waar individue wat onderneem het om hulle vir ’n tydperk van pornografie en masturbasie te weerhou, kan gesels oor hul ondervindings en kan deelneem aan uitdagings om hulle te help herstel. NoFap.com is die susterwebtuiste van die NoFap-gemeenskap op Reddit.

Die lede van NoFap wissel van ateïste soos die stigter, Rhodes, tot fundamentalistiese Christene. Voue behoort ook daartoe. Die lede noem hulself "Fapstronauts." Sommige selferkende pornoverslaafdes gaan na NoFap vir hulp, terwyl ander aansluit vir die uitdaging om hul lewe en/of interpersoonlike verhoudings te verbeter.

Sommige van die NoFlap-lede beweer nadat hulle ’n ruk lank van pornografie en masturbasie weggebly het, ondervind hulle onder meer "’n drastiese toename in sosiale selfvertroue, energie, konsentrasie, helderheid van verstand, motivering, emosionele stabiliteit, geluk, seksuele vaardigheid en aantrekkingskrag vir die teenoorgestelde geslag. Sommige NoFap-gebruikers beweer hul brein het verwronge geraak weens pornografie, ten koste van verhoudings in die regte lewe.

Sommige joernaliste, van wie verskeie aan die programme deelgeneem het, het NoFap gekritiseer. Die neurowetenskaplike Elizabeth Brown het ook sommige bewerings deur lede van NoFap bevraagteken. Die sielkundige David J. Ley het geskryf: "Ek's nie teen hulle nie, maar ek dink wel hul idees is simplisties en naïef en verteenwoordig ’n hartseer, reduksionistiese en verdraaide siening van manlike seksualiteit en manlikheid".

Gedragskenners het statistieke wat van NoFap verkry is, gebruik om verslawing te bestudeer. Robert Weiss van "The Huffington Post" beskou NoFap as deel van ’n tegno-teenreaksie. Nog kritiek is dat die onderneming vernederende newe-effekte veroorsaak soos verlengde en/of ongewensde ereksies in mans of ’n oormatige libido.

Aan die positiewe kant het die Duitse gedragsekonoom Alec Sproten van die Universiteit van Heidelberg ’n opname gedoen wat daarop dui dat weerhouding van pornografie die deelnemers meer onbaatsugtig, pligsgetrou en waagmoedig laat voel het. 



</doc>
<doc id="126230" url="https://af.wikipedia.org/wiki?curid=126230" title="Geheue van water">
Geheue van water

Die geheue van water is die beweerde vermoë van water om 'n "geheue" te behou van stowwe wat voorheen daarin opgelos was, selfs na 'n arbitrêre aantal van reeksverdunnings. Dit word as 'n meganisme aangevoer waardeur homeopatiese middels sou kon werk, selfs wanneer hulle verdun is tot op die punt dat nie 'n enkele molekule van die oorspronklike stof oorbly nie.

Die geheue van water is nie met die standaard fisiese chemie kennis versoenbaar nie, en word nie deur die wetenskaplike gemeenskap aanvaar nie. In 1988 het Jacques Benveniste 'n omstrede studie in "Nature" gepubliseer wat 'n watergeheue effek ondersteun het, wat vergesel is deur kommentaar van redakteur John Maddox wat lesers aangeraai het om hulle oordeel voor te behou totdat die resultate gereproduseer sou word. In die jare na die publikasie, is verskeie eksperimente uitgevoer deur Benveniste se span, die VSA se Departement van Verdediging, BBC se "Horizon" program, en ander navorsers, maar geen span het ooit Benveniste se resultate onder beheerde toestande herhaal nie.

Benveniste was 'n Franse immunoloog wat probeer het om die geloofwaardigheid van homeopatiese middels "onafhanklik van homeopatiese belange" in 'n gesaghebbende wetenskaplike tydskrif te publiseer. Om hierdie doel te bereik, het Benveniste en sy span by die Institut National de la Santé et de la Recherche Médicale (INSERM, Frans vir die Nasionale Instituut van Gesondheid en Mediese Navorsing) 'n oplossing van menslike teenliggaampies in water tot so 'n mate verdun dat daar feitlik geen moontlikheid was dat 'n enkele molekuul van die teenliggaam in die oplossing sou oorbly nie. Nietemin het, volgens hulle berig, menslike basofiele op die oplossings gereageer asof hulle die oorspronklike teenliggaam bevat het (deel van die allergiese reaksie). Hulle het die effek slegs waargeneem wanneer die oplossing tydens die verdunningsproses heftig geskud is. Benveniste het gesê: "Dit is soos om 'n motorsleutel in die rivier te roer, 'n kilometer stroomaf te gaan, 'n paar druppels water te onttrek, en dan jou motor met die water aan die gang te kry." Benveniste het teen daardie tyd geen teoretiese verduideliking vir die effek aangebied nie, wat later deur 'n joernalis "water geheue" genoem is.

Terwyl Benveniste se studie 'n meganisme gegee het waardeur homeopatiese middels sou kon funksioneer, het fisiese chemie geen verduideliking daarvoor gehad nie. 'n artikel oor waterstofbindingsdinamika word deur sommige sekondêre bronne in verband met die ongeloofwaardigheid van watergeheue genoem.

Benveniste het sy navorsing aan die prominente wetenskap-tydskrif "Nature" vir publikasie voorgelê. Sekere lede van "Nature" se redaksie het gevoel dat die materiaal, indien gepubliseer, gebruik sou word om geloofwaardigheid aan homeopatie te verleen, selfs as die gevolge nie gerepliseer kon word nie. Daar was ook kommer dat die navorsing eenvoudig verkeerd was, aangesien die resultaat onversoenbaar was met die bekende wette van fisika en chemie. Die redakteur van "Nature", John Maddox, het gesê: "Dit was nie soseer dat ons nie ontvanklik was vir nuwe gedagtes nie, as dat ons ongewillig was om ons hele siening van hoe die wetenskap gebou word, te verander." Aangesien daar op daardie stadium geen ooglopende metodologiese foute was nie, was daar egter geen objektiewe rede om die artikel te verwerp nie.

uiteindelik is 'n kompromis bereik. Die papier is gepubliseer in "Nature" Vol. 333 op 30 junie 1988, maar dit is vergesel met 'n hoofartikel deur Maddox waar hy opgemerk het dat "daar goeie en spesifieke redes bestaan waarom verstandige mense vir eers hulle oordeel moet voorbehou" en sekere fundamentele wette van chemie en fisika uitgelig het wat bevraagteken sou word, as dit waar sou wees. Maddox het verder daarop aangedring dat die eksperimente onder herhaal word onder die toesig van 'n uitgesoekte groep, wat bekend sou word as "ghostbusters", insluitend Maddox self, beroemde towenaar en paranormale navorser James Randi, en Walter W. Stewart, 'n chemikus en vryskut ontmaskeraar by die Amerikaanse National Institutes of Health.

Onder toesig van Maddox en sy span, het Benveniste en sy span navorsers die oorspronklike studie se prosedure herhaal en resultate opgelewer wat soortgelyk was aan dié van die eerste gepubliseerde data. Maddox, het egter opgemerk dat die wetenskaplikes bewus was van watter proefbuise oorspronklik die teenliggaampies bevat het, en watter nie. Benveniste se span het toe 'n tweede, blinde eksperimentele reeks begin, met Maddox en sy span in beheer van die dubbel-verblinding: notaboeke is afgeneem, 'n video-opname van die laboratorium is gemaak, en die proefbuise is geskommel en in die geheim gekodeer. Randi selfs so ver gegaan as om die etikette in koerant toe te draai, in 'n koevert te verseël, en dan op die plafon te plak sodat Benveniste en sy span hulle nie kon lees nie. Die blinde eksperimentele reeks het geen watergeheue effek getoon nie.

Maddox se span het in die volgende uitgawe (julie 1988) van "Nature" 'n verslag gepubliseer oor die eksperimente  wat onder toesig uitgevoer is. Maddox se span het tot die gevolgtrekking gekom "dat daar geen aansienlike basis is vir die bewering dat anti-IgE teen 'n hoë verdunning (by faktore soos groot soos 10) sy biologiese doeltreffendheid behou nie, en die hipotese dat water met die geheue van vorige opgeloste stowwe ingeprent kan word, is net so onnodig as wat dit denkbeeldig is." Maddox se span het aanvanklik bespiegel dat iemand in die laboratorium vir Benveniste gekul het, maar het later tot die gevolgtrekking gekom dat die laboratoriumspan 'n wanindruk oor die interpretasie van hulle data gekweek en toe gekoester het. Maddox het ook daarop gewys dat twee van Benveniste se navorsers betaal is deur die Franse homeopatiese maatskappy Boiron.

In 'n reaksiebrief wat in die dieselfde Julie-uitgawe van "Nature" gepubliseer is,  het Benveniste teruggekap teen Maddox en gekla oor die "beproewing" wat hy onder die "Nature" span deurgemaak het, en dit vergelyk met die Salem heksejag of McCarthy-agtige vervolgings. In hierdie brief en tydens 'n later episode van die Kanadese wetenskap-televisieprogram "Quirks & Quarks", het Benveniste veral gekla oor Stewart, wat volgens hom opgetree het asof hulle almal bedrog pleeg, en hulle met minagting behandel het, en gekla oor sy beterweterigheid. In sy brief in "Nature", het Benveniste ook geïmpliseer dat Randi probeer het om die eksperimentele span om die bos te lei deur toorkunsies uit te voer, en die leidende tegnikus te steur. Hy was meer gematigd op "Quirks & Quarks", waar hy eerder geimpliseer het dat Randi die span "geamuseer" het, en dat sy teenwoordigheid oor die algemeen verwelkom is. Hy het ook daarop gewys dat hoewel dit waar was det twee van sy spanlede deur 'n homeopatiese maatskappy betaal is, die dieselfde maatskappy Maddox se span se hotelrekening betaal het.

Maddox was onapologeties, en het gesê "ek is jammer dat ons nie iets meer interessant gevind het nie." Op dieselfde "Quirks & Quarks" program het hy Benveniste se klagtes van die hand gewys, en verduidelik dat die moontlikheid dat die homeopatie-industrie buit sou maak uit die artikel, 'n onmiddellike her-toets nodig gemaak het. Die mislukking van die tweede toets het getoon dat die aanvanklike resultate waarskynlik te wyte was aan die eksperimenteerder effek. Hy het ook daarop gewys dat alle partye vooraf ooreengekom het oor die toetsprosedure waaroor Benveniste later gekla het, en dat Benveniste slegs daarna sy toepaslikheid betwis het..

Die debat het vir 'n paar uitgawes in die briewe-afdeling van "Nature" voortgewoed, totdat dit deur die redaksie beëindig is. Dit is ook vir 'n geruime tyd in die Franse pers bespreek, en in September het Benveniste op die Britse televisie besprekingsprogram "After Dark" verskyn om die gebeure met Randi en ander te debatteer. Ten spyte van al die twis oor die hertoets, het Maddox se vrese waar geword; selfs in die lig van die mislukking, word die artikel nog steeds gebruik om voor te gee dat die eksperimente "bewys" dat homeopatie werk. Een van Benveniste se mede-outeure, Francis Beauvais, het later gesê dat alhoewel proewe wat nie blind uitgevoer is nie gewoonlik "korrekte" resultate oplewer (m.a.w. ultraverdunde monsters is biologies-aktief, maar nie die kontrole nie), die resultate van blinde monsters byna altyd willekeurig was, en nie die verwagte resultate gepas het nie: sommige kontroles was "aktief" en sommige "aktiewe" monsters het geen effek op die biologiese stelsel gehad nie.

In die stryd oor koue kernfusie of polywater, het baie wetenskaplikes onmiddellik probeer om die resultate te herhaal, want die onderliggende teorieë het geen fundamentele wetenskaplike beginsels teengestaan nie. Benveniste se eksperiment, daarenteen, het direk teen verskeie beginsels ingedruis, wat veroorsaak het dat die meeste navorsers die resultate summier verwerp het, en hulle as foute of verdigsels gesien het, en slegs 'n paar navorsers was bereid om die eksperimente te herhaal, of verdere eksperimente uit te voer om die hipoteses te verder te toets.

Na afloop van die "Nature" kontroversie, het Benveniste openbare ondersteuning verkry van Brian Josephson, 'n nobelpryswenner in die Fisika, met 'n reputasie vir die openheid teenoor paranormale konsepte. Hulle het eksperimente in die selfde rigting uitgevoer, en uiteindelik 'n 1997 artikel gepubliseer waarin hulle beweer het dat die effek oor telefoonlyne oorgedra kon word. Dit is gevolg deur twee addisionele artikels in 1999 en nog een in 2000, waarin hulle selfs beweer het dat dit oor die Internet gestuur kon word.

In 1999, in 'n reaksie op die skeptisisme van die fisikus Robert Park, het Josephson die American Physical Society (APS) uitgedaag om toesig te hou oor 'n replikasiepoging deur Benveniste. Hierdie uitdaging sou 'n lukraak dubbel-blind toets wees van sy bewering dat die eienskappe van homeopaties veranderde oplossings oor die Internet gestuur kon word.

Die APS het die uitdaging aanvaar en aangebied om die koste van die toets te dek. Toe hy hiervan gehoor het, het Randi aangebied om sy $1 miljoen-prys wat hy vir enige positiewe demonstrasie van die paranormale aangebied het, wat Benveniste aanvaar het.

'n Onafhanklike toets van die afstandsoordrag eksperiment is in 2000 in die VSA uitgevoer deur 'n span wat deur die VSA se Departement van Verdediging befonds is. Met behulp van die dieselfde eksperimentele toerusting en opstel as die Benveniste span, het hulle geen effek gevind nie. Verskeie "positiewe" resultate is opgemerk, maar slegs wanneer 'n bepaalde lid van Benveniste se navorsingspan die toerusting gebruik het. Hulle gevolgtrekking was dat, alhoewel hulle geen sistematiese invloede soos verskille in pipettering, kontaminasie, of breuk van verblinding of skommeling waargeneem het wat die positiewe resultate van die Benveniste spanlid sou verklaar nie, dat hulle waarnemings nie hierdie moontlikhede uitgesluit het nie.

Benveniste het erken dat hy self opgemerk het dat sekere individue konsekwent sukses behaal, terwyl ander individue kry geen effekte kry, of hulle "blokkeer".

Derde-party pogings om die Benveniste eksperiment te repliseer het nie positiewe resultate opgelewer wat onafhanklik herhaal kon word nie. In 1993 het "Nature" 'n artikel gepubliseer wat 'n aantal van die opvolgeksperimente beskryf het wat negatiewe resultate opgelewer het, en 'n onafhanklike studie wat in "Experientia" in 1992 gepubliseer het, was ook negatief. 'n Internasionale span onder leiding van Professor Madeleine Ennis van die Queen's University of Belfast het in 1999 beweer dat hulle die Benveniste resultate suksesvol herhaal het. Randi het toe die $1 miljoen uitdaging aan die BBC "Horizon" program aangestuur om die Ennis se eksperimentele prosedure te herhaal. In reaksie hierop is eksperimente uitgevoer waar die vise-president van die Royal Society, Professor John Enderby, toesig oor die verrigtinge gehou het. Geen geheue effek is toe waargeneem nie. In 'n program oor homeopatie, het die ABC program 20/20 ook onsuksesvol probeer om Ennis se resultate te herhaal.


</doc>
<doc id="126231" url="https://af.wikipedia.org/wiki?curid=126231" title="Sverker Johansson">
Sverker Johansson

Lars Sverker Johansson (gebore 26 Mei 1961 in Lund, in die suide van Swede) is 'n Sweedse fisikus, taalkundige, spesialisskrywer, universiteitsdosent en 'n groot bydraer tot die aanlynensiklopedieprojek Wikipedia.

Sverker Johansson het vanaf 1979 tot 1982 in die tegniese fisika studeer aan die Universiteit van Lund. In 1982 verhuis hy na die Universiteit van Gothenburg en studeer in 1984 vir 'n Baccalaureus in Bedryfsadministrasie. In 1982/83 het Sverker sy basiese diens in Eksjö uitgevoer. Hy het deelgeneem aan navorsing oor deeltjiefisika en deeltjieversnelling by die Super Proton Synchroton (SPS) en die Groot elektron-positron stoorring (LEP) en neem ook deel aan die Helios (NA34)-eksperiment by CERN. Teen einde Mei 1990 voltooi Sverker sy Ph.D.-verhandeling aan die Lund Universiteit: "A study of μμ and eμ-pairs produced in 450 GeV/c p-Be-collisions in HELIOS", en ontwikkel daarna ook sagteware vir DELPHI.

Sverker Johansson is sedert 2007 'n gebruiker en sedert 2010 ook 'n administrateur op die Sweedse Wikipedia. As 'n sagteware-ontwikkelaar, het hy in 2009 die algoritmes geskep vir , 'n bot wat die 100 000-artikelmerk in die Waray-Waray Wikipedia op 26 Augustus 2010 bereik het. In die winter 2011/12 ontwikkel hy verder aan sy "lsjbot" by die Universiteit van Dalarna, met die Sweedse-, Cebuano- en Waray-taal Wikipedia's wat sedert 2009 meer as drie miljoen nuwe artikels bygevoeg het. Oor Sverker en sy bot is internasionaal wyd berig in 2014. Die Australiese Sydney Herald het Johansson se prestasies vergelyk met die outomatiese boeke wat deur Philip M. Parker geskryf is.


</doc>
<doc id="126233" url="https://af.wikipedia.org/wiki?curid=126233" title="Pornoster">
Pornoster

’n Pornoster of porno-ster is ’n akteur of aktrise wat seksdade op film uitvoer vir ’n pornografiese rolprent. Dié prente word in verskeie genres gemaak en beeld seksuele fantasieë vir die kyker uit. Die akteurs in ’n spesifieke rol word gekies na gelang van hul vermoë om daardie spesifieke fantasie te help skep. Pornografieprente is gewoonlik óf "sagte" pornografie, sonder die uitbeelding van penetrasie of ekstreme fetisjisme, óf "harde" pornografie, waarin penetrasie of fetisjisme, of albei, voorkom. Die meeste akteurs spesialiseer in sekere genres, soos lebiese seks, vasbinding, meervoudige penetrasies, anale seks, die sluk van semen, veelrassige seks of seks met tieners of sogenaamde MILFs (ouer vroue). 

In pornografieprente wat op die heteroseksuele manlike kyker gemik is, is die hooffokus op die vroue in die fliek. Hulle word gewoonlik gekies volgens hul voorkoms, aantrekkingskrag of bereidwilligheid en vermoë om spesifieke seksdade uit te voer.

Die pornografiebedryf in die VSA het eerste ’n pornosterstelsel ontwikkel, veral om kommersiële redes. In ander lande is dit minder algemeen omdat die sterre gewoonlik amateurs is. Die meeste akteurs gebruik ’n skuilnaam en streef na anonimiteit van die stel af. Dit gebeur selde dat pornosterre later in hoofstroomflieks speel. Sommige werk as ontkleedanseresse of gesellinne.

Daar is prestasiepryse in die pornografiebedryf, soos die AVN-, XRCO- en XBIZ-pryse. Die AVN-pryse word geborg en toegeken deur die Amerikaanse tydskrif vir die volwassevideobedryf "AVN" ("Adult Video News"). Hulle word dikwels die "Oscars van pornografie" genoem. Die pryse word verdeel in byna 100 kategorieë, waarvan sommige ooreenstem met pryse in die gewone rolprentbedryf en ander vir spesifieke rolle in erotiese prente en video's is. Die XRCO-pryse word jaarliks deur die X-Rated Critics Organization uitgedeel. Die Venus-pryse word elke jaar in Berlyn toegeken as deel van die Venus-handelskou.

Die getal pornosterre wat al in Amerika gewerk het, kan afgelei word van die getal akteurs wat deur die gesondheidsorgstigting vir die volwassebedryf, AIM, getoets is. Toe die stigting se pasiëntdatabasis in 2011 uitgelek is, het dit besonderhede oor meer as 12 000 pornosterre bevat wat sedert 1998 getoets is. In 2011 het rofweg tussen 1 200 en 1 500 akteurs in Kalifornië se "Pornovallei" gewerk.

Die vervaardiging van riskante prente het begin met die uitvinding van fotografie. Bewegende prentjies waarin naaktheid uitgebeeld is, was gewild in die speletjiesarkades van die vroeë 1900's waar prente met ’n handvatsel aangedraai is. In hierdie prente was daar bostuklose vroue, volle naaktheid van voor en selfs seksdade.

Erotiese prente het omtrent dadelik op die uitvinding van die rolprent gevolg. Die eerste erotiese fliek was die 1896-prent "Le Coucher de la Mariée" van sewe minute met die Fransman Albert Kirchner as regisseur (onder die naam "Léar"). Louise Willy het daarin ’n ontkleedans in ’n badkamer uitgevoer. Ander Franse rolprentmakers het ook sulke riskante films begin vervaardig wat vroue wys terwyl hulle uittrek. Veral die broers Pathé het in die aanvraag deur die hele Europa voorsien. In Oostenryk het Johann Schwarzer tussen 1906 en 1911 altesaam 52 erotiese prente vervaardig waarin plaaslike vroue ten volle nakend verskyn het as teenvoeter vir die Franse produksies.

Die akteurs in hierdie vroeë flieks se name is selde genoem of hulle het skuilname gebruik om regstappe en sosiale teenkanting te vermy. Die gebruik van skuilname duur voort in die bedryf en sommige akteurs gebruik verskeie skuilname, na gelang van die genre, of kies ’n nuwe een as die oue nie meer ’n trekpleister is nie. 

Die eerste vroulike pornoster wat algemeen bekend geraak het, is waarskynlik Linda Lovelace (die skuilnaam van Linda Susan Boreman) van New York, wat in 1972 in die prent "Deep Throat" gespeel het. Casey Donovan het egter in 1971, amper ’n jaar voor "Deep Throat", in die eerste hoofstroom-pornotreffer, "Boys in the Sand", gespeel. Die sukses van "Deep Throat", wat wêreldwyd miljoene dollars laat instroom het, het die opkoms van ander pornosterre en die maak van soortgelyke rolprente aangemoedig. Voorbeelde is Marilyn Chambers ("Behind the Green Door"), Gloria Leonard ("The Opening of Misty Beethoven"), Georgina Spelvin ("The Devil in Miss Jones") en Bambi Woods ("Debbie Does Dallas").

Die 1970's is die goue tydperk van pornografie genoem. Pornoflieks is in openbare teaters vertoon en aanvaar (of ten minste verdra). Hierdie goue tydperk het tot laat in die 1970's of vroeg in die 1980's geduur. Seksprente van dié tyd het spesifieke storielyne en promosiebegrotings gehad en akteurs het sterre geword.

Die meeste pornografieprente is gemik op ’n heteroseksuele manlike gehoor en die keuse van vroue is dus baie belangrik. Die aktrises word gekies volgens hul vermoë om ’n seksuele fantasie vir die manlike kyker te help skep. Dit is soms spesifieke eienskappe, soos groot borste, ’n haarkleur of , etnisiteit of hoe goed sy met sekere seksdade is. Hulle moet ’n positiewe houding toon en dit moet lyk asof hulle alles geniet. Hulle word voorgehou as altyd gewillig om in enige seksdaad betrokke te raak met hul manlike mede-akteur, wat vir die kyker "instaan".

Die meeste aktrises spesialiseer in sekere genres, soos lebiese seks, vasbinding, meervoudige penetrasies, anale seks, die sluk van semen of veelrassige seks. Seksdade kan gesimuleer wees of nie, maar van akteurs word gewoonlik verwag om nakend te wees.

Die voorkoms van die aktrise op die skerm is ook baie belangrik. Hulle is gewoonlik in hul 20's of 30's. Daar is ’n voorkeur in die bedryf vir vroue met groot borste en sommige ateljees moedig hul aktrises aan om borsinplantings te kry, en betaal selfs vir die prosedure.

Volgens die voormalige akteur Jonathan Morgan, wat later ’n regisseur geword het, word vroue gegradeer soos A, B en C. "Die A is die vrou op die voorkant van die (video- of DVD-)houer. Sy het die mag. Sy kan laat opdaag, of glad nie; 99,9% van hulle doen dit." Die minder suksesvolle aktrises is meer geneig om meer ekstreme dade uit te voer soos dubbele anale penetrasie. Dié wat meer ekstreme dade doen, sal waarskynlik meer werkaanbiedings kry. Soms is dit ’n manier vir ouer en minder beeldskone vroue om ’n rol los te slaan. Volgens Morgan "word sommige meisies binne nege maande of ’n jaar opgebruik". 

Terwyl die voorkoms van aktrises veral belangrik is, word manlike akteurs gekies volgens hul vermoë om die begeertes van die manlike kyker uit te leef en dus vir die kyker "in te staan". Vir heteroseksuele pornoflieks word hulle dus eerder vir hul seksuele vaardigheid gekies as vir hul voorkoms. Hulle moet naamlik drie dinge kan doen: ’n ereksie kry terwyl hulle soms op ’n besige en veeleisende rolprentstel is, daardie ereksie behou terwyl hulle voor die kamera optree en dan op die regte oomblik ejakuleer. In die verlede sou die akteur se onvermoë om ’n ereksie te behou of ’n voortydige ejakulasie ’n prent kon ruïneer. Dié probleem is in ’n mate deur die gebruik van Viagra opgelos. As ’n akteur sy ereksie verloor, word die verfilming vir sowat 45 minute gestaak sodat die uitwerking van die Viagra kan inskop. Die nadeel is dat dit die akteur se gesig merkbaar rooi laat word, dit hom hoofpyn gee en dit moeilik maak om ’n orgasme te kry. Volgens die regisseur John Stagliano kan hulle ook minder eg voorkom, want met Viagra kan hulle seks hê sonder om gestimuleer te wees."

Ron Jeremy, John Holmes, Peter North, Rocco Siffredi en Liam Chick word deur die tydskrif "AVN" as die topakteurs van alle tye in pornografie beskou. Jeremy is sedert die 1970's in die bedryf en het ’n soort kultuurikoon geword.

Die meeste manlike sterre in die heteroseksuele pornobedryf word minder betaal as hul vroulike eweknieë. Die akteur Ron Jeremy het in 2003 oor die betaling van pornosterre gesê: "Vroue kan maklik $100 000 tot $250 000 per jaar maak, plus geld vir ekstra goed soos ontkleevertonings en verskynings. Die gemiddelde man maak $40 000 per jaar." En in 2008: "Die gemiddelde man kry $300 tot $400 per toneel, of $100 tot $200 as hy nuut is. ’n Vrou maak $100 000 tot $250 000 per jaar."

In 2011 het die bestuurder van die porno-aktrise Capri Anderson gesê: "’n Vrou met ’n kontrak sal net vir een maatskappy werk, vir niemand anders nie. Die meeste aktrises in die volwassebedryf is vrye agente – hulle sal vir enigiemand werk. Die meeste vroue met ’n kontrak maak $60 000 per jaar. In een jaar kan sy gemiddeld vier prente maak en die verfilming van elk duur sowat twee tot drie weke."

Volgens die "Los Angeles Times" was die betaling in 2009 vir ’n vrou wat tonele met mans en ander vroue doen, $700 tot $1 000.

Volgens sommige bronne word mans in die gay pornobedryf gewoonlik meer betaal as in heteroseksuele prente. Mans wat hulself as heteroseksueel beskou maar soms gay pornografie doen, word "gay-for-pay" genoem. Hulle tree dus in gay prente op net vir die meer geld.

Volgens die vervaardiger Seymore Butts, wat ook sy eie werwingsagentskap het, verdien vroue wat beide heteroseksuele en lesbiese tonele doen, gewoonlik meer as dié wat net tonele met mans doen. Volgens Videobox, ’n porno-webtuiste, kry aktrises die volgende betaling: orale seks: $200-$400; heteroseksuele seks: $400-$1 200; anale seks: $900-$1 500; dubbele penetrasie: $1 200-$1 600; dubbele anale penetrasie: $2 000. Vir meer ongewone fetisje kry vroue gewoonlik 15% ekstra.

In 2001 het die aktrise Chloe gesê: In gonzo word jy nie per prent betaal nie, maar per toneel. So dit is vrou met vrou: $700, plus $100 vir ’n anale speelding. Man en vrou: $900. Anaal: $1 100. Solo: $500. Dubbele penetrasie: $1 500."

Bykomend tot hul optrede in rolprente maak pornosterre ook ekstra geld deur onderskrywings- en verskyningsfooie. In 2010 het sommige nagklubs byvoorbeeld vroulike pornosterre en Playboy Playmates betaal om daar op te tree en die algemene publiek te lok; Jesse Jane is na berig word $5 000 tot $10 000 betaal vir een verskyning in ’n klub in Chicago.

Omdat ongesimuleerde seks in pornografie betrokke is, meestal sonder die gebruik van kondome, is pornosterre besonder kwesbaar vir seksueel oordraagbare infeksies (SOI's). In ’n dokument wat deur LA se openbare gesondheidsraad geskryf is, het amptenare beweer onder 825 pornosterre wat in 2000-2001 getoets is, het 7,7% van vroue en 5,5% van mans chlamydia gehad, en 2% van almal gonorree. Dit is baie meer as in pasiënte wat gesinsbeplanningsklinieke besoek het; onder hulle was die voorkoms van chlamydia en gonorree onderskeidelik 4% en 0,7%. Tussen Januarie 2003 en Maart 2005 het sowat 976 pornosterre na berig word 1 153 positiewe SOI-resultate gehad. Van dié gevalle was 722 (62,6%) chlamydia, 355 (30,8%) gonorree en 126 (10,9%) beide chlamydia en gonorree. Minder is bekend oor ander SOI's soos sifilis, herpes simplex, menslike papilloomvirus, hepatitis B of C, ens. Bronne in die pornobedryf het dié data gekritiseer en gesê die meeste van die positiewe gevalle was mense wat nog nooit ’n pornofliek gemaak het nie en wat inderdaad verbied is om in die bedryf te werk totdat hulle vir hul SOI's behandel is. 

Die SOI's wat onbehandelbaar is, is ’n ander kwessie. Die aktrise Chloe het gesê: "Nadat jy ’n ruk in hierdie bedryf was, het jy herpes. Almal het herpes."

Die hoë voorkoms van SOI's in die pornografiebedryf het in 1998 begin verander toe groot vervaardigers van pornoprente ’n gereelde toetsprogram vir akteurs ingestel het. In die 1980's was daar ’n uitbraak van MIV/vigs in die bedryf en ’n aantal akteurs is dood; dit het gelei tot die stigting van ’n gesondheidsorgstigting vir die volwassebedryf, AIM, wat gehelp het om ’n vrywilligerstandaard op te stel in die Amerikaanse pornobedryf waarvolgens akteurs elke 30 dae vir MIV, chlamydia en gonorree getoets word, en twee keer per jaar vir hepatitis, sifilis en herpes simplex. AIM beweer dié program het die voorkoms van SOI's onder pornosterre verminder tot 20% dié van die algemene publiek. Dié bevindings is egter al gekritiseer.

Daar word geraam gay pornografie maak sowat 5% tot 10% van die algehele pornografiemark uit. Gay pornoflieks dateer van 1945, toe die Athletic Model Guild in Los Angeles gestig is. Die gilde het eers foto's en later rolprente vervaardig. 

Verskeie gebeure het die gay pornobedryf beïnvloed: die uitvinding van video's wat enigeen in die privaatheid van sy huis kon kyk; die vigspandemie, wat tot gevolg gehad het dat akteurs besonder gesond moes voorkom en as standaard kondome gebruik het; en die opkoms van die internet en direkte stroming, sosiale netwerke en amateurpornografie, wat die manier verander het waarop sterre ontdek en rolprente bemark en gekyk word aangesien dit nie meer nodig is dat flieks gekopieer, verpak en afgelewer word nie, hoewel dié opsies steeds bestaan.

Nes heteroseksuele sterre, het baie gay sterre meer as een skuilnaam. Die rede is dikwels om regsredes, om dit te laat lyk of daar meer akteurs vir ’n sekere ateljee werk, sodat die akteur kan geheim hou hoeveel flieks hy maak of dat hy ook vir ’n ander ateljee werk, ens. Die meeste van die mans wat in gay porno optree, beskou hulself as gay; ander is "gay-for-pay" en werk net in die gay bedryf vir die geld. Baie van die mans verskyn ook in ander vorme van pornografie, soos as modelle in pornotydskrifte. Hulle kan ook in ander pornografiese genres verskyn, soos biseksuele of heteroseksuele flieks. 

Sommige pornopryse is spesifiek op gay akteurs gemik, soos die Grabby- en GayVN-pryse; dit word in verskeie kategorieë toegeken, soos beste akteur, beste sekstoneel, beste "top"/"bottom", beste komskoot, ens. 

Met die al hoe groter toename in die gebruik van die internet vir stroming van video's en videogrepe, sowel as die gebruik van sosiale netwerke en blogs, ding amateurpornografie en ander nisgenres toenemend teen die groot rolprentateljees mee.

Die hoofstroommedia sal net by hoë uitsondering oor pornosterre berig. Daarom het gespesialiseerde publikasies (of vaktydskrifte) die lig gesien wat as bron van inligting dien oor die bedryf en sy saketransaksies, neigings, voorspellings en sterre. Twee van die bekendste media is die tydskrifte "AVN" ("Adult Video News") en "XBIZ" ("X-Rated Business").

Daar is ook die pornografieweergawe van die gewilde databasiswebtuiste IMDb (Internet Movie Database) vir die vermaakbedryf met die naam Internet Adult Film Database, of IAFD. Die webtuiste gee ’n lys van pornografieproduksies vanaf die 1970's, akteurs en regisseurs.



</doc>
<doc id="126236" url="https://af.wikipedia.org/wiki?curid=126236" title="Giant's Causeway">
Giant's Causeway

Die Giant's Causeway is 'n rotsformasie van vulkaniese oorsprong en een van die natuurwonders van Ierland, geleë langs die noordkus van die Noord-Ierse graafskap Antrim, sowat drie myl (4,8 km) noordoos van Bushmills en sowat 60 myl (100 km) noordwes van Belfast. Die formasie, wat sy ontstaan aan afkoelende lawastrome te danke het, bestaan uit sowat 40 000 simmetriese vertikale basaltkolomme met hoogtes van tot ses meter wat inmekaarpas soos 'n heuningkoek (en vind sy voortsetting anderkant die Ierse See in Skotland). Dit is deur Unesco in 1986 tot wêrelderfenisgebied verklaar. Binne die Verenigde Koninkryk het dit sedert 1987 die status van nasionale natuurreservaat. 

Die grootste deel van die Giant's Causeway is tans in besit van die "National Trust" wat ook as bestuursliggaam optree en 'n besoekersentrum naby die rotsformasie opgerig het. Terwyl die "Trust" 'n toegangsgeld vra vir die sentrum, het die publiek gratis toegang tot die rotsformasie via 'n voetpad of per bus. Die res van die terrein is in staatsbesit as "Crown Estate" en in die besit van 'n aantal privaat grondeienaars.



</doc>
<doc id="126240" url="https://af.wikipedia.org/wiki?curid=126240" title="Gonzo-pornografie">
Gonzo-pornografie

Gonzo-pornografie is ’n soort pornografieprent wat die kyker direk in die toneel probeer plaas. John Stagliano word beskou as die persoon wat die styl begin het met sy "Buttman"-reeks rolprente.

Die naam is ’n verwysing na gonzo-joernalistiek, waarin die verslaggewer deel is van die gebeure wat plaasvind. In vergelyking daarmee plaas gonzo-pornografie die kamera reg in die middel van die aksie; dikwels neem een of meer van die akteurs die aksie af terwyl hulle seks het. Daar is dus nie die gewone afstand tussen die kamera en die akteurs soos in gewone pornografie en ander flieks nie.

Gonzo-pornografie word deur amateurpornografie beïnvloed; dit gebruik minder wyehoekskote en meer nabyskote. Dit sluit dikwels nabyskote van die geslagsdele in.

Gonzo-pornoflieks is een van twee breë soorte moderne pornografieprente, en hulle verskil van wat die "speelprent" genoem kan word. Gonzo-prente is gewoonlik nie belas met die storielyn, dialoog, toneelspel, karakterisering, kostuums, dekor en artistieke fotografie wat in konvensionele pornoprente aangetref word nie. Speelprente is gewoonlik op paartjies gemik, en gonzo-prente gewoonlik nie.

Vanweë die geweldige toename in gewildheid sedert die middel 1990's het gonzo-porno ’n vlak van hoofstroomgewildheid bereik; dit het gelei tot ’n laer koste vir vervaardigers om die mark te betree en het dit makliker gemaak vir amateurakteurs om beroemd te word. 

Vandag vervaardig verskeie maatskappye gonzo-porno met uitstekende beligting, klankgehalte en onderklerekostuums. ’n Kenmerk wat al sulke prente deel, is ’n groter klem op intense seksuele uitvoering en moderne gonzo sluit meer harde pornografiedade in as ander soorte flieks. Hulle word dus altyd beskou as "harde" pornografie. Gonzo-tonele is ook geneig om langer te wees, maklik tussen 15 en 30 minute.

Gesigspuntpornografie (Engels: "pont-of-view pornography" of "POV") is volwassevermaak wat so verfilm word dat dit lyk of die kyker self by die seksdaad betrokke is. In hierdie soort pornografie is die verfilmingstyl min of meer dieselfde as by gonzo, met die persoon wat die seksuele bevrediging ervaar wat self die kamera vashou en dit mik op die persoon wat die seksdaad uitvoer. Dit is in teenstelling met ’n filmspan wat al die verfilming doen. Die effek is dat die kyker voel of hy self die seksdaad ervaar, in plaas daarvan om as ’n voyeur daarna te kyk.

POV- of gonzo-porno verbreek soms die streng gesigspunt-konvensie. Amateur Allure het byvoorbeeld ’n kenmerkende skoot waar die kameraman wat die seksdaad uitvoer, ’n handkamera om die ander persoon se kop beweeg. Dit het ’n skoot tot gevolg wat nie verkry sou kon word deur die persoon wat normaalweg die seksdaad ervaar nie. Daar is egter geen derdepartykamerawerk by betrokke nie.



</doc>
<doc id="126242" url="https://af.wikipedia.org/wiki?curid=126242" title="Amateurpornografie">
Amateurpornografie

Amateurpornografie is ’n soort pornografie deur modelle of akteurs wat nie betaal word vir hul werk nie. Werklikheidspornografie daarenteen is professionele porno wat die styl van amateurpornografie naboots. Amateurporno is al een van die winsgewendste en langdurige pornografiese genres genoem.

Die bekendstelling van Polaroid-kameras in die 1960's het ware amateurs toegelaat om pornografiese foto's te neem sonder om hulle na ’n ontwikkelaar hoef te stuur wat hulle kon rapporteer vir die oortreding van onwelvoeglikheidswette. Een van die grootste toenames van amateurpornografie het plaasgevind met die ontdekking van die internet, fotoskandeerders, digitale kameras en meer onlangs die kamerafoon. Dit het mense in staat gestel om privaat foto's te neem en dit feitlik onmiddellik te deel, sonder duur verspreidingskoste, en dit het gelei tot ’n toename in die verskeidenheid en gehalte van materiaal. Daar is al beweer dit het in die interneteeu sosiaal meer aanvaarbaar geword om amateurpornografie te maak en kyk. 

Sedert die 1990's word pornografiefoto's gedeel en uitgeruil deur aanlyn dienste soos America Online (AOL). Fotodeelwebtuistes soos Flickr en sosiale media soos MySpace word ook gebruik om amateurfoto's te deel – soms naakfoto's, maar ook harde pornografie. ’n Meer private manier van foto's deel is deur Yahoo of Google waar dit in privaat groepe kan geskied waartoe net lede toegang het.

Deesdae is ’n groot bron van kommer kinders en tieners wat, onbewus van die gevare, hul kamerafoon gebruik om foto's en video's te neem wat dan onder hul vriende versprei word. Foto's wat net bedoel is om tussen paartjies gedeel te word, kan nou oor die hele wêreld versprei word. 

Amateur-pornografie het ook die opkoms van sterseksvideo's tot gevolg gehad, met sterre soos Pamela Anderson, Paris Hilton en Kim Kardashian. Die toename van gratis "tube"-webtuistes vir amateurpornografie het ook daartoe gelei dat tuisgemaakte video's oor verskeie webtuistes op die internet versprei kan word.

Die internet het ook die skryf van seksstories gewild gemaak; dit is baie makliker om te skep as foto's en video's. Van die vroeë 1990's af versprei amateurs hul stories deur groepe soos alt.sex.stories. Terwyl die meeste kommersiële webtuistes geld vra vir beelde, kan stories gewoonlik gratis gelees word en word dit deur opspringkassies en advertensies gefinansier. Sulke webtuistes sluit in Literotica, True Dirty Stories en Lust Library.



</doc>
<doc id="126243" url="https://af.wikipedia.org/wiki?curid=126243" title="Veelrassige pornografie">
Veelrassige pornografie

Veelrassige pornografie is ’n pornografiese genre wat seks uitbeeld tussen mense van verskillende rasse. Dit kan enige etniese groepe insluit, soos wit mense, swart mense, Asiërs of Latyns-Amerikaners. Veelrassige seks word veral aangetref in Noord-Amerika, waar ’n wit en swart persoon gewoonlik betrek word. Rassestereotipes is meestal aan die orde van die dag.

Behind the Green Door (1972) was een van die eerste pronografieprente wat tonele tussen ’n wit vrou (Marilyn Chambers) en swart man (Johnnie Keyes) ingesluit het. Veelrassige pornografie het intussen een van die gewildste genres in pornografie geword. Daar is deesdae verskeie webtuiste wat uitsluitlik op veelrassige seks konsentreer.

In Amerika is daar ’n algemene oortuiging dat wit aktrises in die verlede gewaarsku is om swart mans te vermy, beide op stel en in hul persoonlike lewe. ’n Moontlike rede kan wees dat daar geglo is ’n veelrassige toneel kan die loopbaan van ’n wit pornoster ruïneer, maar kenners meen daar is geen getuienis om dié mening te ondersteun nie. 

Sommige kommentators wys ook daarop dat die gebrek aan rasseskeiding en "nonsens oor 'aantrekking' en 'voorkeur'" in die Europese pornobedryf daartoe gelei het dat baie Europese aktrises in veelrassige prente verskyn het. Die akteur Lexington Steele het in 2013 in ’n onderhoud met die tydskrif "Root" gesê wit aktrises wat in veelrassige pornografie verskyn, kan hul loopbaan wegsteek as gevolg van sosiale druk deur hul naastes terwyl hulle meen "Dis net ’n element van die Amerikaanse kultuur wat nog bestaan, en dit is die gevoel dat ’n wit vrou onteer, of dalk besmet, sal word as hulle ’n toneel met ’n swart man doen".

Aurora Snow het in 2013 in ’n artikel opgemerk die grootste rede wat wit aktrises keer om veelrassige tonele te doen, is "loopbaan-angs" wat deur agente veroorsaak word, eerder as hul eie rassevooroordeel. Die akteur Tee Reel, wat een van die min swart agente in die Amerikaanse pornobedryf is, het gesê: "Sommige vroue wat gesê het hulle doen nie veelrassige seks nie; ek het inderwaarheid met hulle seks gehad, weg van die kameras."

In hoofstuk 3 van haar boek "Porn Studies" ondersoek Linda Williams, ’n professor aan die Universiteit van Kalifornië, Berkeley, die rolprent "Crossing the Color Line" met Sean Michaels, ’n swart akteur, en Christi Lake, ’n wit aktrise. In die onderhouddeel van die prent sê Michaels en Lake hoe "kleurblindheid" ’n positiewe benadering tot veelrassige porno is. Williams identifiseer ’n weerspreking tussen hierdie onderhoude en die daaropvolgende tonele, waarin albei akteurs verskeie kere verwys na die verskil in velkleur tussen hulle. Lake verwys byvoorbeeld na Michaels se geslagsorgaan as ’n "big black dick". Williams meen die uitwysing van rasseverskille word die hooffokus vir die kykers gemaak, en dit lê klem op die eksotiese sy van rasseverskille. Sy meen die seksuele spanning in veelrassige pornografie dateer terug in die Amerikaanse geskiedenis na slawerny.



</doc>
<doc id="126244" url="https://af.wikipedia.org/wiki?curid=126244" title="Patricia Berjak">
Patricia Berjak

Patricia Berjak FRSSAf (29 Desember 1939 – 21 Januarie 2015) was 'n Suid-Afrikaanse botanis wat bekend was vir haar werk oor die biologie van plantsade, veral saadverset. Sy was 48 jaar lank professor aan die Universiteit van Kwazulu-Natal (UKZN). 

Berjak het haar B.Sc. graad in biochemie aan die Universiteit van die Witwatersrand (1962) verwerf, en verder by die Universiteit van Natal (nou UKZN) gestudeer, waar sy haar M.Sc. in soogdierfisiologie en biochemie (1966) en PhD in saadbiologie (1969) verwerf het. Sy was 'n lid van die Akademie vir Wetenskap van Suid-Afrika, en 'n Genoot van die Universiteit van Natal, die Royal Society of South-Africa en die Derde Wêreld Akademie van Wetenskappe. Sy is bekroon met die Orde van Mapungubwe (Silwer) in 2006. Die standaard benaming "Berjak" word gebruik om haar as outeur aan te gee by botaniese name.


</doc>
<doc id="126245" url="https://af.wikipedia.org/wiki?curid=126245" title="IAFD">
IAFD

Die Internet Adult Film Database (IAFD) is ’n aanlyn databasis van inligting oor die pornografiebedryf in Amerika: pornosterre, en . Dit is soortgelyk aan die Internet-rolprentdatabasis (IMDb) in die sin dat dit oop is vir die publiek en soektogte moontlik is. Prente wat nie in Amerika vervaardig is nie, is in die databasis indien ’n Amerikaanse uitreiking beskikbaar is; dan word die inligting oor die Amerikaanse weergawe verskaf.

Die voorloper van IAFD was ’n e-pos- en FTP-databasis van porno-aktrises met die naam Abserver wat in 1993 deur Dan Abend begin is. IAFD self is begin deur Peter van Aarle, wat sedert 1981 data oor pornoflieks versamel het. In 1993 het hy tot die Usenet-nuusgroep alt.sex.movies begin bydra, en daar het hy Dan Abend ontmoet. Die twee het databasisse begin uitruil en saam begin werk aan ’n WWW-gebaseerde databasis.

Van Aarle het later op dié databasis saamgewerk met Ron Wilhelm, wat die skuilnaam "Heretic" gebruik het. Die eerste weergawe van die IAFD was in 1995 aanlyn danksy die programmeringspogings van Wilhelm, wat die projek gebruik het as opleidingsterrein vir SGML-programmering, wat hy op kollege geleer het. Nadat Wilhelm die internet verlaat het om by die weermag aan te sluit, het die webtuiste eindelik verval.

In die herfs van 1998 was Van Aarle op ’n handelskou saam met Jeff Vanzetti, wat hom gevra het of hy daarin belangstel om die IAFD te herskep – hierdie keer onder sy eie domein. Vanzetti was op die uitkyk vir ’n projek waarmee hy homself aanlyn databasisprogrammering kon leer deur die gebruik van die SQL-bediener. Dit het soos die ideale projek gelyk omdat hulle albei medemoderators van die nuusgroep rec.arts.movies.erotica (RAME) was en lede van die groep altyd gekla het oor die verval van die oorspronklike Internet Adult Film Database.

Aan die begin van 1999 is die eerste stappe geneem om die IAFD weer op die been te bring. Aanvanklik kon net aktrises in die soekkassie opgespoor word en data is beperk tot flieks van ná 1989. Van Aarle wou nie vroeëre flieks in die databasis hê nie omdat hy gedink het as hy ooit kommersiële nut daaruit wou put, moes hy die waardevolste inligting eers vir homself hou. Die data oor die ouer titels was die moeilikste om in die hande te kry en min mense het daaroor beskik. Die afsnydatum van 1989 was ’n skikking om ten minste die titels van Buttman in te sluit, want hy was een van die gewildste regisseurs van dié tyd.

Van Aarle is op 18 September 2005 op 42-jarige ouderdom aan ’n hartaanval oorlede. 

Op 1 Maart 2007 het die IAFD inligting oor meer as 18 000 gay titels en 39 000 gay akteurs beskikbaar gestel. Nes met die IMDb word vorms gebruik om datakorreksies in te stuur, hoewel die IAFD se vorms aansienlik eenvoudiger is as die IMDb s'n. Volgens die IAFD se webtuiste bevat dit inskrywings van meer as 119 453 titels en 111 498 persone (beide akteurs en regisseurs).

Volgens Vanzetti voeg die IAFD sowat 500 nuwe titels per maand by en verwerk dit duisende korreksies – wat enigiemand kan instuur om oorweeg te word. Die IAFD het ’n span redakteurs wat redaksionele beheer uitoefen oor wat op die webtuiste geplaas word en seker maak die feite is reg. 

Die IAFD kry geld van adverteerders en ’n kommissie van produkte wat deur hul webskakels verkoop word.




</doc>
<doc id="126247" url="https://af.wikipedia.org/wiki?curid=126247" title="Britse Ambassade in Berlyn">
Britse Ambassade in Berlyn

Die Britse Ambassade in Berlyn is die hoofsetel van die Verenigde Koninkryk se diplomatieke sending in die Bondsrepubliek Duitsland. Dit is geleë in die stadsdistrik Mitte in Wilhelmstraße 70-71, naby die Hotel Adlon en die Brandenburgse Poort. Die huidige ambassadeur en amptelike verteenwoordiger van Haar Majesteit, Koningin Elizabeth II, en die Regering van die Verenigde Koninkryk is Sir Sebastian Wood, KCMG wat die pos sedert September 2015 beklee.

Die Britse sending word in 'n postmoderne gebou gehuisves wat deur die Londense argitek Michael Wilford ontwerp en in 2000 deur koningin Elizabeth II ingewy is wat in 1992 ook die hoeksteen gelê het. Dit was die eerste keer dat 'n Britse ambassaade deur 'n regerende monarg amptelik geopen is. Dit is ook die eerste ambassade in Duitsland wat deur privaat beleggers befonds is en aan die Britse sending verhuur word.

Die gebou het op die perseel van die vroeëre Britse ambassade in Berlyn ontstaan wat vanaf 1876 tot die Tweede Wêreldoorlog bestaan het en destyds in die spoorwegentrepreneur Bethel Henry Strousberg (1823–1884) se paleis ("Palais Strousberg") gevestig is. Aanvanklik was dit 'n gehuurde eiendom wat eers in Desember 1884 deur die Verenigde Koninkryk van Groot-Brittanje en Ierland gekoop is.

Die gebou is gedurende die Tweede Wêreldoorlog ernstig beskadig deur geallieerde lugaanvalle en in 1950 volgens 'n besluit van die destydse Oos-Duitse owerheid afgebreek – ondanks sy oorspronklike status as historiese monument. Die perseel het vervolgens deel uitgemaak van die versterkte grens tussen Oos- en Wes-Berlyn, maar was desondanks steeds in Britse besit.



</doc>
<doc id="126254" url="https://af.wikipedia.org/wiki?curid=126254" title="AVN-prys">
AVN-prys

Die AVN-pryse is rolprentpryse wat deur "AVN" ("Adult Video News"), ’n Amerikaanse vaktydskrif vir die volwassevideobedryf, geborg en toegeken word om uitmuntendheid te beloon in verskeie aspekte van die skepping en bemarking van pornografiese rolprente. Dit word die "Oscars van pornografie" genoem.

Die pryse word verdeel in byna 100 kategorieë, waarvan sommige ooreenstem met soortgelyke pryse in ander rolprent- en video-genres, soos beste rolprent, beste akteur en aktrise, ens. Ander is spesifiek gemik op pornografiese en erotiese rolprente en video's, soos beste toneel tussen slegs vroue, mees verregaande sekstoneel, ens.

"AVN" het die eerste pryse in Februarie 1984 geborg. Die toekenningseremonie word vroeg in Januarie elke jaar gehou tydens die AVN-ekspo in Las Vegas, Nevada. Pryse vir gay pornografie is van 1986 tot 1998 toegeken, maar sedert 1999 is die GayVN-pryse apart toegeken omdat daar later te veel kategorieë was. Laasgenoemde pryse is egter in 2010 laas toegeken.



</doc>
<doc id="126255" url="https://af.wikipedia.org/wiki?curid=126255" title="XBIZ-prys">
XBIZ-prys

Die XBIZ-pryse word jaarliks toegeken aan individue, maatskappye, akteurs en produkte wat ’n belangrike rol gespeel het in die groei en sukses van volwassevermaak. Dit word deur die uitgewer en stigter van "XBIZ", Alec Helmy, beskryf as "gebore uit die bedryf se behoefte aan ’n toekenningsgeleentheid wat nie net alle fasette van die bedryf insluit nie, maar een wat dit in ’n professionele lig voorstel en met klas huldig".

Die pryse word deur die pornografiese vaktydskrif "XBIZ" georganiseer en is in 2003 die eerste keer toegeken. Die benoemings word deur kliënte gedoen en die wenners deur "XBIZ"-personeel, bedryfskollegas en deelnemende organisasies gekies. Die pryse is aanvanklik vir uitmuntendheid in die die aanlyn volwassebedryf geskep, maar in onlangse jare word videokategorieë ingesluit.

Die XBIZ-pryse is al vergelyk met die Golden Globes in die hoofstroomrolprentbedryf. Die getal pryse het oor die jare vermeerder totdat daar sedert 2014 meer as 150 kategorieë is. 



</doc>
<doc id="126258" url="https://af.wikipedia.org/wiki?curid=126258" title="Jenna Jameson">
Jenna Jameson

Jenna Jameson (gebore Jenna Marie Massoli; 9 April 1974) is ’n Amerikaanse entrepreneur, webkameramodel en voormalige pornografiese aktrise. Sy is al die wêreld se beroemdste aktrise van volwassevermaak en "die Koningin van Porno" genoem.

Jameson het haar bekeer tot die Ortodokse Judaïsme.

Sy het in 1993 in erotiese video's begin speel nadat sy as ’n ontkleedanseres en glansmodel gewerk het. Teen 1996 het sy die prys as beste nuweling van drie groot pornoprent-organisasies gewen. Sy het sedertdien meer as 35 pryse gewen en is opgeneem in die XRCO (X-Rated Critics Organization) en die tyskrif "AVN" ("Adult Video News") se heldesale.

Jameson het in 2000 die maatskappy ClubJenna vir volwassevermaak gestig saam met Jay Grdina, met wie sy later getroud is. Hulle is intussen geskei. Sy het aanvanklik ’n enkele webblad gehad, maar dit later uitgebrei tot ’n hele webtuiste waarop sy soortgelyke webblaaie van ander sterre bestuur het. In 2001 het sy seksueel eksplisiete video's begin vervaardig. Die eerste, "Briana Loves Jenna" (met Briana Banks), het op die AVN-prystoekennings van 2003 weggestap met die titel as beste verkoper van 2002 se pornografiese titels. Teen 2005 het haar winste miljoene Amerikaanse dollars beloop. 

Jameson het ook die hoofstroom-vermaakbedryf betree en ’n klein rol in Howard Stern se 1997-rolprent "Private Parts" vertolk. Daarna het sy in verskeie televisieprogramme opgetree of dit help aanbied. Playboy TV het haar werklikheidsprogram "Jenna's American Sex Star" aangebied waarin voornemende pornosterre meegeding het om ’n ClubJenna-kontrak. Haar outobiografie van 2004, "How to Make Love Like a Porn Star: A Cautionary Tale", was ses weke lank op "The New York Times" se topverkoperlys.

Jameson het op die AVN-toekenningsaand van 2008 aangekondig sy tree uit die pornografiebedryf en sal nooit weer terugkeer nie. Hoewel sy nie weer in ’n pornofliek verskyn het nie, werk sy sedert 2013 as ’n webkameramodel.



</doc>
<doc id="126259" url="https://af.wikipedia.org/wiki?curid=126259" title="Rocco Siffredi">
Rocco Siffredi

Rocco Siffredi (gebore Rocco Antonio Tano; 4 Mei 1964) is ’n Italiaanse porno-akteur, en wat bekend is vir sy rowwe sekstonele.

Sy verhoognaam kom van die karakter Roch Siffredi, wat deur Alain Delon vertolk is in die Franse gangsterfliek "Borsalino" (1970). Siffredi het al in meer as 1 300 pornografiese rolprente gespeel en is bekend as die "Italiaanse hings".

Siffredi is in 1985 aan die vervaardiger Marc Dorcel en regisseur Michel Ricaud voorgestel, wat hom twee jaar later ’n rol in sy eerste pornofliek, "Attention fillettes..." ("Aandag, meisies"), gegee het. Hy het daarna as model gewerk, maar twee jaar later na die pornobedryf teruggekeer. Siffredi het daarna in storielyn- en gonzo-tipe pornografie gespeel, met seksstyle wat gewissel het van die gewone tot die ekstreme. Dit was egter sy optrede in anale tonele en analingus, sowel as sy rowwe seks en sielkundige intensiteit wat aan hom erkenning en ’n kultusgevolg besorg het. Vanweë sy samewerking met John Stagliano se Evil Angel-ateljee en sy eie Boedapest-gebaseerde Rocco Siffredi Produzioni as beide akteur en regisseur het hy een van die magtigste en erkenbaarste persoonlikhede in pornografie geword.

In Junie 2004 het Siffredi aangekondig hy tree uit toneelspel in pornoflieks ter wille van sy kinders, en sal in die vervolg konsentreer op regisseerwerk en vervaardiging. Siffredi het byna vyf jaar lank nie in ’n prent verskyn nie, maar sy seksuele frustrasie en teleurstellings as regisseur het hom in 2009 as porno-akteur laat terugkeer. Ondanks hernude sukses het hy in 2015 weer aangekondig hy tree uit.

Siffredi is een van die min pornosterre wat ’n deurbraak in hoofstroomrolprente kon maak. In 1999 het hy in Catherine Breillat se omstrede prent "Romance" gespeel en in 2003 in haar prent "Anatomie de L'enfer" ("Anatomie van die hel"), in ’n rol wat spesiaal vir hom geskryf is. In albei prente was ongesimuleerde sekstonele waarby Siffredi betrokke was, hoewel dit onseker is of hy wel seks met sy medester Caroline Ducey gehad het in "Romance" (sy sê nee; hy sê ja). 

Siffredi is ook in niepornografiese rolle en advertensies op Italiaanse TV te sien.



</doc>
<doc id="126260" url="https://af.wikipedia.org/wiki?curid=126260" title="Sasha Clements">
Sasha Clements

Sasha Nicole Clements (gebore 14 Maart 1990) is 'n Kanadese aktrise en model.


</doc>
<doc id="126262" url="https://af.wikipedia.org/wiki?curid=126262" title="James Deen">
James Deen

James Deen (gebore as Bryan Matthew Sevilla op 7 Februarie 1986) is ’n Amerikaanse porno-akteur en .

Deen het die pornografiebedryf in 2004 op 18-jarige ouderdom betree. Hy het aandag getrek met sy redelik skraal bou, gebrek aan tatoes en sy alledaagse voorkoms in teenstelling met die stereotiepe beeld van hipermanlike akteurs in die bedryf. 

Hy het aanvanklik saam met ouer vroulike sterre gewerk. In 2009 het hy op 22-jarige ouderdom die AVN-prys vir akteur van die jaar gewen, die jongste akteur wat dit gekry het. Deen se aanhangers is hoofsaaklik tienermeisies, ’n demografie wat nie gewoonlik met die pornobedryf verbind word nie. Een aanhanger het hom al beskryf as "die Ryan Gosling van porno". Daar word na hulle verwys as "Deenagers". Hulle lewer gereeld op Tumblr, Pinterest en ander webtuistes kommentaar oor sy werk.

In 2013 was Deen die enigste man op die TV-kanaal CNBC se "Dirty Dozen", ’n lys van die pornobedryf se gewilde sterre.

Deen het ook saam met Lindsay Lohan gespeel in Paul Schrader se 2013-rolprent "The Canyons". 

Op 28 November 2015 het die pornoster en skrywer Stoya, wat vroeër in ’n verhouding met Deen was, hom op Twitter van verkragting beskuldig. Deen het dit ontken. Sy voormalige vriendin Joanna Angel was die eerste aktrise wat haar steun vir Stoya getwiet het. Op "The Jason Ellis Show" het sy hom daarvan beskuldig dat hy haar gedurende hul verhouding van ses jaar mishandel het.

Ander vroue in die bedryf het ook in die dae daarna na vore getree met stories van mishandeling, insluitende Tori Lux en Ashley Fires. Kora Peters, Nicki Blue, Lily LaBeau en Bree Olson het gesê hy was onnodig rof gedurende sekstonele.

Van die maatskappye wat saam met hom gewerk het, het sedertdien hul bande met hom verbreek. Laat in 2015 het artikels in "The Daily Beast" en "The Huffington Post" na Deen verwys as die "Bill Cosby van porno". Deen het later gesê hy is "stomgeslaan" oor die bewerings.

Deen het al verskeie pryse gewen as beste akteur van die jaar, asook ander toekennings.



</doc>
<doc id="126264" url="https://af.wikipedia.org/wiki?curid=126264" title="Palais Strousberg">
Palais Strousberg

Die Palais Strousberg was 'n elegante paleis wat volgens planne van die argitek August Orth tussen 1867 en 1868 as deftige stadswoning vir die entrepreneur en spoorwegmagnaat Bethel Henry Strousberg (1823–1884) in die Berlynse buurt Friedrichstadt in Wilhelmstraße 70 opgerig is. Orth is oorspronklik deur Strousberg se onderneming aangestel om onder meer stasiegeboue te ontwerp, maar het later ook privaat wonings vir welvarende Joodse opdraggewers in Berlyn gebou. Die paleis se pragtige versierings en meubilering was, gemeet aan destydse maatstawe, opspraakwekkend en uitdagend, en sodoende 'n weerspieëling van Strousberg se ambisies, terwyl ook sy tegniese geriewe en installasies hul tyd ver vooruit was. Die Palais Strousberg is nog dekades ná sy voltooiing as 'n voorbeeld van gesofistikeerde luukse beskou.

Nadat Strousberg in 1875 bankrot gespeel het, is die paleis deur vors Hugo zu Hohenlohe-Öhringen gekoop en in die volgende jaar aan die Verenigde Koninkryk van Groot-Brittanje en Ierland verhuur wat sy diplomatieke sending in die Duitse Keiserryk in die gebou gevestig het. In 1884 is die paleis aan die Verenigde Koninkryk verkoop en het daarna nog dekades lank, tot die begin van die Tweede Wêreldoorlog, as Britse Ambassade in Berlyn gedien.

Gedurende die oorlog is die paleis in 1943 deur geallieerde lugaanvalle ernstig beskadig en ondanks sy status as historiese monument in die najaar van 1950 deur die destydse Oos-Duitse owerheid gesloop. Die paleis se bouval het blykbaar verdere skade gely toe die ruïne van die nabygeleë Hotel Adlon afgebreek is. Die perseel het vervolgens deel uitgemaak van die versterkte grens tussen Oos- en Wes-Berlyn.

Net soos ander westerse lande het ook die Verenigde Koninkryk die Duitse Demokratiese Republiek (DDR) aanvanklik nie formeel erken nie; die enigste ambassade, wat ná die oorlog in Duitsland gevestig is, was dus dié in Bonn in die Bondsrepubliek Duitsland. Toe Londen uiteindelik in 1973 diplomatieke betrekkinge met die DDR aangeknoop het, het Britse diplomate 'n ambassadegebou in Unter den Linden betrek. Eers ná die Duitse hereniging in 1990 kon die bou van 'n nuwe ambassadegebou in Berlyn oorweeg word.

Die bou van statige villa's teen Berlyn se westelike stadsrand het gepaard gegaan met bouprojekte in die middestad, suid van die laan Unter den Linden, met departementele staatsgeboue in Wilhelmstraße, banke in Jäger- en Behrenstraße, en afdelings- en ander groot winkels in Leipziger Straße. Privaat wonings en sakegeboue het in die 19de eeu gewoonlik naas mekaar ontstaan, alhoewel die betreklik klein woonstelgeboue uit dié bouperiode deur hul besonderse argitektoniese styl, 'n ligte vorm van 'n suiwer klassisisme – 'n kenmerk wat hulle met die sogenaamde Tiergarten-villa's gedeel het.

Eiendomme in Friedrichstadt is tot omstreeks 1890 sorgvuldig beplan, met harmoniese proporsies van drie verdiepings wat selfs deur banke nie oorskry is sodra uitbreidings noodsaaklik was nie – die enigste uitsondering in Wilhelmstraße en Unter den Linden se straatroosteruitleg in die tydperk tot 1870 was enkele statige wonings wat vir hoë adellikes en prinse ontwerp is. Die argitektoniese konvensie vir deftige stadswonings en -paleise, wat tussen 1860 en 1890 ontstaan het, was stylvol-elegante renaissance-fasades; opdraggewers se werklike rykdom is uitsluitlik in die binneruimtes vertoon. Behalwe vir adellikes en die nyweraar Borsig is elegante stadswonings in dié tyd veral vir welvarende Joodse burgers gebou.

Die ontwerp vir Bethel Henry Strousberg se woning moes in dié konteks as uitdagend beskou word – die straatfasade met sy indrukwekkende hoë pilastergewel was in elk geval die buite-aansig van die eerste adellike paleis wat in die moderne tydperk in Berlyn gebou is. Ook wat die paleis se binne-uitleg en versierings aangaan, het Strousberg moeite gedoen om einige mededinger te oortref met 'n reeks grandiose reusesale wat van glaskoepels voorsien is; 'n ingangsaal wat tot die gebou se volle hoogte gestrek het, versier met marmer en van 'n geweldig grote dubbeltrap voorsien; 'n biblioteek en 'n banketsaal waarvan die afmetings gunstig vergelyk het met die hoofsaal van 'n destydse stadhuis.

Aangrensende vertrekke is as 'n soort labirint ontwerp, ontleen aan antieke Romeinse stadspaleise of baddens.


</doc>
<doc id="126265" url="https://af.wikipedia.org/wiki?curid=126265" title="Briana Banks">
Briana Banks

Briana Banks (op 21 Mei 1978 gebore as Briana Bany) is ’n Duits-Amerikaanse porno-aktrise en model. Sy was in Junie 2001 die tydskrif "Penthouse" se "Pet of the Month".

Banks het as tiener modelwerk gedoen, insluitende ’n voorbladfoto vir die tydskrif "Teen". Sy het onder die naam "Mirage" by die pornografiebedryf betrokke geraak, maar haar in 1999 "Briana Banks" begin noem nadat sy die eerste van twee borsinplantings gehad het. Sy het die supermodel Tyra Banks se van aangeneem vanweë haar strewe om ’n model te word. In Junie 2001 was Banks die tydskrif "Penthouse" se "Pet of the Month".

In 2006 het sy ’n breuk geneem en in 2008 na die pornobedryf teruggekeer. In dieselfde jaar is sy benoem vir vyf AVN-pryse op die 25ste jaarlike AVN-ekspo in Las Vegas. Op 28 Desember 2015 het Banks aangekondig sy keer weer terug na porno ná ’n breuk van vyf jaar. In dié jaar is sy opgeneem in die organisasie X-Rated Critics Organization se XRCO-heldesaal.

In 2002 was Banks een van die eerste porno-aktrise met ’n aksiefiguur wat gemaak is om soos sy te lyk, deur die Los Angeles-gebaseerde Cyber F/X en Sota Toys.



</doc>
<doc id="126267" url="https://af.wikipedia.org/wiki?curid=126267" title="Bethel Henry Strousberg">
Bethel Henry Strousberg

Bethel Henry Strousberg (* 20 November 1823 in Neidenburg, Masurië; † 31 Mei 1884 in Berlyn; eintlik "Baruch Hirsch Strausberg", die naam is later verduits na "Barthel Heinrich Strausberg" en uiteindelik in Londen gewysig na "Strousberg") was 'n Duitse nywerheidsmagnaat van Joodse afkoms. Gebore in 'n arm gesin, het Strousberg gedurende die sogenaamde "Gründerzeit", die ekonomiese bloeitydperk voor die stigting en in die beginjare van die Duitse Keiserryk, vanaf 1860 die vernaamste Europese spoorweg-entrepreneur geword wat in sy beste tye sowat 100 000 werkers in diens gehad het.

In Berlyn het hy vir homself in 1867/68 'n paleisagtige woning, die Palais Strousberg, laat bou wat as 'n voorbeeld van gesofistikeerde luukse beskou is en van die mees moderne tegniese geriewe voorsien is. Net vier jaar later het dinge vir Strousberg 'n dramatiese wending geneem. Strousberg het bankrot gespeel en is in 1884, ná vergeefse pogings om 'n nuwe onderneming te vestig, in armoede in 'n hotel in die Berlynse Taubenstraße oorlede.

Die bankrotskap van Strousberg se spoorweg-onderneming was die begin van 'n ernstige ekonomiese insinking in die jong Duitse Keiserryk, die sogenaamde "Gründerkrach".


</doc>
<doc id="126270" url="https://af.wikipedia.org/wiki?curid=126270" title="Gerson von Bleichröder">
Gerson von Bleichröder

Gerson Bleichröder, vanaf 1872 von Bleichröder (* 22 Desember 1822 in Berlyn; † 18 Februarie 1893 in Berlyn) was 'n Duitse bankier van Joodse afkoms wat as Otto von Bismarck se bankier en raadgewer, maar ook as verteenwoordiger van die Rothschild-banke in Berlyn, een van die leidende persoonlikhede in die samelewing van die Duitse Keiserryk was.

In 1872 is hy tot die adelstand verhef, maar het – ondanksy sy onskatbare invloed op politiek en finansiële aangeleenthede – vanaf 1880 die slagoffer van groeiende anti-semitisme geword wat juis van dié kant gekom het wat die meeste voordeel uit sy sakevernuf en politieke betrekkinge kon trek – tradisionele Duitse adellike kringe.

Al was sy sakebetrekkinge tot die Paryse tak van die Rothschild-familie nouer as dié met Londen, en het die Britse regering sy dienste en advies – in teenstelling met kleiner en armer moondhede – hoegenaamd nie benodig nie, was bande met die Verenigde Koninkryk as destydse wêreldmoondheid nogtans van kardinale belang vir bankiers, veral vanweë Britse belange in wêreldstreke waar hulle self sake gedoen het. 'n Tweede, eweneens belangrike faktor was die sosiale en kulturele prestige wat die Verenigde Koninkryk in leidende Europese kringe geniet het.

Die eerste belangrike stap vir von Bleichröder was sy benoeming as Haar Majesteit koningin Victoria se konsul-generaal in Berlyn (aan sy seun is die titel van vise-konsul verleen). Vervolgens kon hy 'n formele rol speel in Berlyn se Britse gemeenskap. Nog belangriker was die hegte bande wat hy met Lord Odo Russell kon smee, die Britse ambassadeur in Berlyn vanaf 1871 tot en met sy afsterwe in 1884 wat in die Duitse hoofstad se diplomatieke kringe as "primus inter pares" beskou is.

Von Bleichröder was ook belas met die langdurige incognito-onderhandelinge oor die huur van 'n Britse ambassadegebou in Berlyn in 'n tyd toe eiendoms- en huurpryse daar in die onstuimige bloeitydperk ná die oorwinning in die Pruisies-Franse Oorlog die hoogte ingeskiet het. Aanvanklik is die Russells in 'n huis gevestig wat hulle met die Turkse gesant moes deel. Uiteindelik kon von Bleichröder daarin slaag om een van Berlyn se mees luksueuse wonings, die spoorwegmagnaat Bethel Henry Strousberg se Palais Strousberg, namens die ambassadeur te huur.


</doc>
<doc id="126273" url="https://af.wikipedia.org/wiki?curid=126273" title="François Sagat">
François Sagat

François Sagat (gebore op 5 Junie 1979) is ’n Franse gay porno-akteur, model en regisseur wat ook al in hoofstroommedia verskyn het. Hy is veral bekend vir sy rowwe voorkoms en die tatoe oor sy hele kop. 

Op 25-jarige ouderdom is Sagat deur die Franse pornografie-ateljee Citébeur in diens geneem. ’n Paar weke later het hy onder die skuilnaam Azzedine in sy eerste volwassefliek gespeel. Dit was ’n kitstreffer en hy het besluit om porno ’n voltydse loopbaan te maak.

Ná verskeie flieks by Citébeur onder die naam Azzedine, is hy na Amerika genooi en het hy daar in die pornoprent "Arabesque" deur Raging Stallion verskyn onder sy geboortenaam, François Sagat. Hy het tot in 2006 by Raging Stallion gebly en in 2007 ’n ekslusiewe pornoster vir Titan Media geword. Hoewel hy veral vir sy gay prente bekend is, het hy ook ’n paar biseksuele tonele gedoen, veral in die prent "Gay Arab Club".

Sagat het ook as modemodel opgetree en sedert 2009 in hoofstroomprente soos "Saw VI" (2009), "Man at Bath" (2010) en "L.A. Zombie" (2010) verskyn. In laasgenoemde vertolk hy die rol van ’n daklose skisofreen wat dink hy is ’n zombie van ’n ander planeet wat na die aarde gestuur is. Hy swerf deur die strate van Los Angeles en probeer die dooies deur homoseksuele seks lewend maak. Beide "L.A. Zombie" en "Man at Bath" se première was in 2010 op die Internasionale Locarno-rolprentfees in Switserland, en Sagat was die enigste akteur in die hoofrol van twee kompetisie-inskrywings op die fees.

In 2011 het hy die "François Sagat's Incubus"-volwassefliekreeks begin regisseer en vervaardig. In dieselfde jaar het hy verskyn in die fliekreeks "François Sagat: The New Leading Man", wat by die Museum vir Kuns en Ontwerp in New York aangebied is. Benewens die wys van sy pornografiese en niepornografiese rolle, het die reeks ’n meestersklas deur Sagat ingesluit oor sy benadering tot toneelspel.

Sagat is bekend vir die tatoeëermerk wat oor sy hele kop strek. In ’n onderhoud het hy verduidelik sy hare het begin min raak en hy het gevoel sy kop is te lank en uit proporsie. Hy het toe die tatoe gekry om sy kop meer simmetries te laat lyk. 

Hy het nog ’n buitengewone tatoe, die kombinasie van ’n sekelmaan en ster wat op sommige Arabiese lande se vlag voorkom. Hy het verduidelik hy hou van Arabiese mans en sy tatoe is ’n eerbewys aan dié mense en die kulture wat hy bewonder en respekteer. 

Hy het ’n derde tatoe, aan sy linkerarm, met sy van in Griekse letters ΣΑΓΑΤ (lees SAGAT).

Sagat is aktief op sy blog, waar hy sy skeppingsvermoë op uiteenlopende en intieme maniere verken. Benewens promosiemateriaal, publiseer hy sy kunswerke, intieme blikke op sy persoonlike lewe, video's oor verskeie onderwerpe en persoonlike weergawes van liedjies. Daar is Sagat-speelgoed beskibaar, onder meer ’n dildo wat werklik van sy penis af gevorm is met realistiese are, eikel en voorhuid.

Sagat is ook betrokke by mode, onder meer ’n reeks François Sagat Classics-drag. en werk saam met die Franse etiket "Fade". Verder is hy die skepper van erotiese kuns. In 2013 het Sagat sy eie aanlyn modereeks van straatdrag, sportdrag, onderklere en bykomstighede met die naam KICKSAGAT aangekondig in samewerking met sy werkvennoot PH. Sagat het alles ontwerp.

In 2013 het Sagat ’n kort swart-en-wit video uitgereik waarin hy sy uittrede uit porno aankondig. Die reeks "Incubus" van twee jaar tevore was sy laaste rolprente.



</doc>
<doc id="126276" url="https://af.wikipedia.org/wiki?curid=126276" title="Odo Russell, 1ste Baron Ampthill">
Odo Russell, 1ste Baron Ampthill

Odo William Leopold Russell, 1ste Baron Ampthill, GCB, GCMG, PC (* 20 Februarie 1829 in Florence, Toskane; † 25 Augustus 1884 in Potsdam, Duitse Keiserryk), gestileer as Lord Odo Russell tussen 1872 en 1881, was 'n Britse diplomaat wat as die Verenigde Koninkryk van Groot-Brittanje en Ierland se eerste ambassadeur in die Duitse Keiserryk benoem is en dié amp tot en met sy afsterwe in 1884 beklee het.


</doc>
<doc id="126278" url="https://af.wikipedia.org/wiki?curid=126278" title="Peter Danckwerts">
Peter Danckwerts

Peter Victor Danckwerts, GC, MBE, FRS (14 Oktober 1916 – 25 Oktober 1984) was 'n chemiese ingenieur wat baanbrekerswerk gedoen het oor die konsep van die verblyftydsverspreiding. In 1940, tydens die Tweede Wêreldoorlog, is hy bekroon met die George Cross vir sy werk in die ontlonting van landmyne. Hy het later Shell Professor in Chemiese Ingenieurswese aan die Universiteit van Cambridge geword, 'n pos wat hy van 1959 tot 1977 beklee het, en 'n genoot van Pembroke College, Cambridge.

Danckwerts was die oudste van vyf kinders van Vise-Admiraal Victor Hilary Danckwerts en sy vrou Joyce Middleton. Sy oupa was William Otto Adolph Julius Danckwerts, 'n bekende prokureur. Hy het 'n vroeë belangstelling in chemie getoon, en het sy eie laboratorium in 'n solder by die huis aangelê. Hy het op Stubbington House School en Winchester College skoolgegaan, en by Balliol College, Oxford, gestudeer, waar hy in 1939 'n eersteklas honneursgraad in Chemie behaal het.

Danckwerts het aan die begin van die Tweede Wêreldoorlog 'n onderluitenant in die Royal Naval Volunteer Reserve geword, en is in bomontlonting opgelei. In 1940 is hy in 'n pos aangestel by die Port of London Authority, en het die George Cross ontvang vir die onverskrokke pligstoewyding wat hy getoon het in die ontlonting van landmyne wat deur die Luftwaffe op Londen neergegooi is: ten spyte daarvan dat hy nie opgelei is om magnetiese landmyne te hanteer nie, het hy aangebied om hulle te probeer ontlont, wat hy suksesvol gedoen het. Hy het eenkeer vir byna twee dae onophoudelik gewerk, en 16 landmyne ontlont.

Later in die oorlog is hy oorgeplaas na Sisilië. Nadat hy daar in aksie gewond is, is hy verplaas na die Gekombineerde Operasies Hoofkwartier in Whitehall. Hy is in 1943 'n Lid van die Orde van die Britse Ryk gemaak.

Na die oorlog het Danckwerts in chemiese ingenieurswese gestudeer, en kon danksy 'n Harkness Fellowship by MIT studeer, waar hy 'n meerstersgraad behaal het. Sy terugkeer na Brittanje het saamgeval met 'n skenking aan die Universiteit van Cambridge deur Shell, wat vir die universiteit moontlik gemaak het om 'n chemiese ingenieursdepartement onder Terence Fox te skep.

Danckwerts het 'n dosent en navorser geword, maar het gevoel dat hy onvoldoende onderrigservaring gehad het om effektief te wees in hierdie rigting, en het sy pos in 1954 opgegee om aan te sluit by die Verenigde Koninkryk se atoomenergie-owerheid. Hy het egter hierdie werk in 1956 weer verlaat om professor van chemiese ingenieurswese wetenskap by die Imperial College London te word, 'n nuutgeskepte posisie, waar hy voortgegaan het met navorsing sowel as onderrig. In 1959 het Fox bedank as Shell Professor van Chemiese Ingenieurswese by Cambridge, en Danckwerts is verkies om sy plek te neem.

As Shell Professor het Danckwerts 'n groot hoeveelheid navorsing gedoen, veral in die velde van vermengingsverskynsels en gasabsorpsie, en het 'n bekende internasionale spreker geword. Hy is in 1969 verkies as 'n Genoot van die Royal Society, en het eredoktorsgrade van die universiteite van Bradford, Loughborough en Bath ontvang. Hy het ook buitelandse lidmaatskap van die Amerikaanse Nasionale Akademie van Ingenieurswese verkry.

Tussen 1965 en 1966 was hy president van die Institute of Chemical Engineers, en na sy aftrede uit die Shell professoraat in 1976 het hy die uitvoerende redakteur van "Chemical Engineering Science" geword. Hy is op 25 Oktober 1984 in Cambridge oorlede.



</doc>
<doc id="126282" url="https://af.wikipedia.org/wiki?curid=126282" title="Mahala Andrews">
Mahala Andrews

"'Mahala Andrews" (1939 - 1997, Iona) was 'n Britse paleontoloog wat vir die Nasionale Museum van Skotland gewerk het. Sy het op die veld van vertebraat paleontologie gespesialiseer. Tydens haar loopbaan het Andrews baie studies gedoen oor die prehistoriese lob-vinnige Onychodus. 
Sy was 'n Christen en het op die Skotse eiland Iona gesterf. 



</doc>
<doc id="126283" url="https://af.wikipedia.org/wiki?curid=126283" title="Peter von Bitter">
Peter von Bitter

Peter von Bitter is 'n Emeritus Professor in die Departement Geologie by die Universiteit van Toronto, en beklee ook 'n pos by die Royal Ontario Museum. Sy navorsing is wydverspreid, maar gefokus op conodonte. Sy bekendste werk was sy ondersoek van die goed bewaarde fossiele van die Laer-Karboon strata van Wes-Newfoundland. 




</doc>
<doc id="126285" url="https://af.wikipedia.org/wiki?curid=126285" title="Johannes Böhm">
Johannes Böhm

Johannes Böhm (1857-1938) was 'n Duitse geoloog en paleontoloog. Hy was 'n navorser verbonde aan die Pruisiese Geologiese Instituut "(Preußische Geologische Landesanstalt)" in Berlyn.

"Gedeeltelike lys"




</doc>
<doc id="126287" url="https://af.wikipedia.org/wiki?curid=126287" title="Jean-Christophe Balouet">
Jean-Christophe Balouet

Jean-Christophe Balouet (gebore 12 November 1956) is 'n Franse paleontoloog. Hy het baie met Storrs Olson van die Smithsoniese Instituut saamgewerk oor paleo-ornitologiese navorsing van die uitgestorwe voëls van Nieu-Kaledonië in die Suidwes-Stille Oseaan. 



</doc>
<doc id="126293" url="https://af.wikipedia.org/wiki?curid=126293" title="Johan Fourie">
Johan Fourie

Johan Fourie (gebore 2 Desember 1959 in Springs) is 'n Suid-Afrikaanse middelafstand-atleet wat in die 1980's een van die wêreld se voorste 1500m / myl-atlete was, maar is verhinder om tydens sy piek internasionaal te kompeteer weens die sportsanksies wat teen Suid-Afrika opgelê is in veroordeling van die apartheidsbeleid.

Fourie se beste 1500m-vertoning was 3:33.87, 'n tyd wat in 1987 by die SA Kampioenskappe in Stellenbosch aangeteken is, sonder beduidende teenstand of pas-aangeërs. Sy beste myl-tyd was 3:50,82, aangeteken in 1987. In die middel van die 1980's het hy saam met die Switserse ster Pierre Delèze in Europa geoefen. Délèze, wat Sebastian Coe in 1985 oor 1500m in Zurich verslaan het, glo dat Fourie in staat was om 'n sub 3:30 1500m te wen onder die toepaslike wedloopstoestande. 

Hy het in Vereeniging in die Gauteng grootgeword, waar hy skoolgegaan het, en het in 1979 sy eerste nasionale 1500m gewen het terwyl hy nog 'n junior was.

Alhoewel hy verhoed is om internasionaal te kompeteer, het hy nog steeds die skares in die 1980s vermaak tydens 'n era wat bestemper is as die goue era van Suid-Afrikaanse middel- en langafstand atletiek.

Bo en behalwe die meer as 50 sub-vierminuut myle wat hy gehardloop het, het hy ook twee sub-vierminuut myle binne 1 uur gehardloop. In 1984 is die Beinart-toekenning deur die Suid-Afrikaanse Atletiek Statistici aan hom toegeken as die beste Suid-Afrikaanse atleet ter wêreld in 1983. 

Johan het in 1989 met die 400m afstand Springbok-atleet Marinda Fourie getrou. Hulle het twee kinders, Rico Fourie en Shan Fourie. Johan en sy familie woon tans in Stellenbosch, Suid-Afrika. Hy en sy vrou rig 'n span bekend as die The Dogsquad af.



</doc>
<doc id="126294" url="https://af.wikipedia.org/wiki?curid=126294" title="Monument De Wet">
Monument De Wet

Die Monument De Wet is 'n standbeeld van Christiaan de Wet. Die standbeeld staan op die Otterlose Zand in die "Nasionale Park De Hoge Veluwe" in Nederlandse provinsie Gelderland. Die beeld is in 1921 onthul, nadat Helene Kröller-Müller, 'n Nederlandse filantroop, in 1915 opdrag gegee het om die beeld te bou. Die beeld is ontwerp deur Joseph Mendes da Costa.

Christiaan de Wet was 'n persoonlike vriend van Helene Kröller-Müller en haar man Anton Kröller. Tydens besoeke aan Nederland het De Wet dikwels gekuier op die buiteplaas van die Kröllers. Tydens staptogte op die buiteplaas het Christiaan de Wet gesê dat die vir Nederlandse begrippe a-tipiese landskap hom aan Suid-Afrika laat dink.

In 1915 het Helene Kröller-Müller opdrag gegee aan Mendes da Costa om 'n mëtershoë standbeeld vir Christiaan de Wet te ontwerp. Helene Kröller-Müller wou dit laat plaas op een van die vlaktes wat Christaan de Wet aan Suid-Afrika laat dink het. Die standbeeld van Christiaan de Wet moes uitkyk oor die vlakte in die rigting van Suid-Afrika soos De Wet self tydens veldslae oor die vlaktes moes getuur het. Joseph da Menda Costa het die standbeeld tussen 1915 en 1917 ontwerp en gebou, terwyl die standbeeld in 1921 op sy sokkel geplaas is.

In 1935 het op die buiteplaas Nederland se bekendste nasionale park verreis. Hoewel die kunsversameling van Helene Krüller-Möller in 1935 in hande van die Nederlandse staat gekom het, het die buiteplaas die status van nasionale park gekry. In teenstelling met 'n borsbeeld vir M.T. Steyn ("De Raadsman") is die Monument De Wet en die President Steynpark en -bank nie in hande van die Nederlandse staat nie, maar in hande van die Nasionale Park. Tydens die ontwikkeling van die Nasionale Park De Hoge Veluwe is 'n pad aangelê oor die Otterlose Zand. Dié "De Wetweg" is ook na Christiaan de Wet genoem.

Tydens apartheid, waar verskeie beelde in Nederland en Nederlandse besighede wat in Suid-Afrika handel gedryf het te make gehad het met vandalisme en bomaanslae, is Monument De Wet beskerm met 'n hek.

Omstreeks 2000 is die standbeeld gerestoureer. Sedert enkele jare herdenk 'n groepie elke jaar op 31 Mei die slagoffers van die Tweede Vryheidsoorlog by die standbeeld. Tussen 1903 en 1939 was daar in Nederland 'n nasionale herdenking vir die slagoffers van die Tweede Vryheidsoorlog.

Die standbeeld staan alleen op 'n oop vlakte en is ongeveer 13 meter hoog. Dit stel Christaan de Wet voor wat op 'n sokkel staan en teen die wind in oor 'n vlakte tuur. Die standbeeld kyk in die rigting (na die suide) van Suid-Afrika. Die sokkel bestaan uit twee dele, 'n voet en sokkel. Op die voet van die sokkel is sestien Boere-generaals en Staatspresidente afgebeeld, waaronder Paul Krüger en M.T. Steyn. 




</doc>
<doc id="126296" url="https://af.wikipedia.org/wiki?curid=126296" title="AVN">
AVN

Adult Video News (ook bekend as AVN) is ’n Amerikaanse vaktydskrif vir die volwassevideobedryf. Volgens "The New York Times" is "AVN" vir pornografiese rolprente wat "Billboard" vir musiekalbums is. "AVN" borg die jaarlikse Adult Entertainment Expo, of AEE, in Las Vegas, Nevada, asook ’n prysseremonie vir die volwassebedryf, die AVN-pryse, wat op die Oscar geskoei is.

"AVN" gradeer pornoflieks en berig oor nuus in die bedryf. Tot 500 fliekresensies kan in een uitgawe voorkom. Sowat 80% van die tydskrif bestaan uit advertensies en is gemik op handelaars in volwassevideo's. 

Paul Fishbein, Irv Slifkin en Barry Rosenblatt het "AVN" in 1983 in Philadelphia, Pennsilvanië, gestig. Slifkin is in 1984 weg; hy het belangstelling verloor in die resensering van pornoflieks ná die skuif van rolprente na video's. Rosenblatt en Fishbein het in 1987 ’n uitval gehad en eindelik het Fishbein die tydskrif na die San Fernando-vallei in Kalifornië geskuif van waar dit nog steeds bedryf word. Hy het die maatskappy in 2010 verkoop.

"AVN" word wyd aangehaal oor verskeie sterre in die pornobedryf en die bedryf se inkomste. "AVN" raam die verkoop en uithuur van pornovideo's het in 2000 en 2002 sowat $4 miljard ingebring. "Forbes" het dit egter oordrewe genoem en ’n ander bron raam dit op sowat $1,8 miljard.

"AVN" hou elke jaar ’n prystoekenningsaand wat op die Oscars geskoei is. Daar is meer as 100 kategorieë en meer as 3 500 mense woon dit gewoonlik by. David Foster Wallace het skepties opgemerk "AVN" het in 1997 meer as 4 000 nuwe uitreikings in elke kategorie geresenseer, teenoor die 375 flieks wat vir die Oscars gekyk moes word. Dié getal het in 2008 vermeerder tot 8 000, en Paul Fishbein het opgemerk dit is "’n lang, verskriklike proses". Volgens "The New York Times" is "die presiese kriteria vir die wen van ’n AVN nie, wel, eksplisiet nie". Pryse gaan dikwels na gereelde adverteerders in die tydskrif.

Die seksskrywer Violet Blue het gesê dieselfde maatskappye en name wen jaar ná jaar . . . "Om aan die 'porno-Oscars' te dink as ’n ware verteenwoordiging van porno se heel bestes, is soos om seks te hê met ’n Jenna Jameson-pop en vir jou vriende te vertel jy het met die pornoster bed toe gegaan." 

"AVN" het ook elke jaar die GayVN-pryse geborg vir die gay pornobedryf nadat dit van 1988 tor 1998 deel was van die AVN-pryse. Dié pryse is egter in 2010 laas toegeken.



</doc>
<doc id="126304" url="https://af.wikipedia.org/wiki?curid=126304" title="President Steynpark en -bank">
President Steynpark en -bank

Die President Steynpark met die President Steynbank is 'n gedenkteken vir Marthinus Theunis Steyn. Die park met bank is geleë in die "Nasionale Park De Hoge Veluwe" in die Nederlandse provinsie Gelderland. Die park met bank is in 1924 onthul, nadat Helene Kröller-Müller, 'n Nederlandse filantroop, in 1923 opdrag gegee het om die park met gedenkbank te bou. Die park asook die bank is ontwerp deur Henry van de Velde.

President Steyn was 'n persoonlike vriend van Helene Kröller-Müller en haar man Anton Kröller. Tydens sy besoek aan Nederland in 1903 het Steyn gekuier op die buiteplaas van die Kröllers. 

In 1915 het Helene Kröller-Müller opdrag gegee aan Joseph Mendes da Costa om 'n metershoë standbeeld vir Christiaan de Wet te ontwerp. Helene Kröller-Müller het dit in 1921 laat plaas op een van die vlaktes wat Christaan de Wet aan Suid-Afrika laat dink het. Naas 'n gedenkteken aan Christiaan de Wet in Nederland wou sy ook 'n gedenkteken aan Marthinus Theunis Steyn aan Suid-Afrika skenk. Die twee gedenktekens moes uitdrukking gee aan die band tussen Nederland en Suid-Afrika. 

Nadat Mendes da Costa die Monument De Wet tot tevredenheid van Helene Kröller-Müller voltooi het, het Helene Kröller-Müller ook die opdrag vir 'n borsbeeld van M.T. Steyn aan Mendes da Costa gegee. Nadat hy die die borsbeeld in 1923 voltooi het, was dit nie na tevredenheid van Helene Kröller-Müller nie. Die borsbeeld "De Raadsman" is dan ook nie aan Suid-Afrika geskenk nie, maar staan vandag in die Kröller-Müller Museum.

Nadat in 1922 al 'n standbeeld van M.T. Steyn in die nabye stad Deventer onthul is, het Helene Kröller-Müller 'n nuwe opdrag uitgegee. Op die buiteplaas van die Kröllers het sy 'n park met 'n groot gedenkbank laat ontwerp. Die park is by die ingang van Helene se kunsversamelingsgebou geleë. In 1924 is die President Steynpark met die President Steynbank daarin voltooi. Die President Steynbank is die belangrikste gedenkteken en die President Steynpark dien as ondersteuning vir die gedenkbank.

In 1935 het op die buiteplaas Nederland se bekendste nasionale park verreis. Hoewel die kunsversameling van Helene Krüller-Möller in 1935 in hande van die Nederlandse staat gekom het, het die buiteplaas die status van nasionale park gekry. In teenstelling met "De Raadsman" is die President Steynpark met die President Steynbank en die Monument De Wet nie in hande van die Nederlandse staat nie, maar in hande van die Nasionale Park. 

In 1986 is die President Steynpark met die President Steynbank gerestoureer.

Die park word gevorm deur 'n ope plek in die bos, waar in die midde 'n kruis gevorm is. Die park is in formele styl uitgelê. In die park lê 'n groot kruis as die inleiding tot die gedenkbank, wat bo die kruis geplaas is. Die kruis se vertikale lengte is 70 meter, sy horisontale lengte is 25 meter en sy breedte is 4 meter. Danksy sy groot afmetings is die kruis van groot hoogtes te sien. Die kruis is bedek met stapstene.

Die park word gekenmerk deur simmetrie tussen beide helftes. Die kruis word afgebaken deur 'n lae buxus-heg. Aan beide buitekante van die buxus-heg lê 'n grasveld wat aan weersye van die kruis deur 'n ry bome en 'n pad deursny word. Die park het die vorm van 'n kom en maak rond aan die onderkant van die kruis. Die kom-vorm word versterk deur die pad en ry bome wat ook die kom-vorm hou. Langs die pad staan paaltjies met dieselfde inskripsie as die inskripsie op die bank.

Aan die voet van die kruis lê 'n plakkaat van steen met die inskripsie "President/Mart Theunis Steijn/ter eere".

Bo die kruis loop 'n pad wat die uiteindes van die pad om die kruis verbind. Aan die ander kant van die pad staan die President Steynbank.

Die President Steynbank is gebou uit Maulbronner-sandsteen en het 'n lang-lae vorm. Die leunings is aan die binnekant van die bank geleë. In die middel van die bank is daar 'n hoër rugsteun met die inskripsie. Die inskripsie staan simbool vir verskeie karaktereienskappe van M.T. Steyn. Die swaard staan vir sy daadkrag, die vergrootglas staan vir sy sorgvuldigheid en die weerglas staan vir die aandag wat hy vir sy omgewing gehad het. 

Die President Steynbank is van waarde, omdat dit 'n goed bewaarde voorbeeld is van verskeie gedenkbanke in formele tuine wat tussen die twee wêreldoorloë in Nederland aangelê is. Die park het besondere waarde omdat dit 'n landmerk binne 'n bos-omgewing is. 




</doc>
<doc id="126306" url="https://af.wikipedia.org/wiki?curid=126306" title="Sopwith Snipe">
Sopwith Snipe

Die Sopwith Snipe is 'n enkelsitplek, dubbeldekker Britse vegvliegtuig wat laat tydens die Eerste Wêreldoorlog diens gedoen het. Die vliegtuig was ontwerp om die bekende Sopwith Camel te vervang. Die vliegtuig was ontwerp met 'n nuwe 230 perdekrag Bentley-enjin. Dit kon hoër vlieg en was vinniger as sy voorganger. Dit was in 1918 beskou as die beste Geallieerde vegvliegtuig op die westelike front en geprys deur die vlieëniers vir sy spoed, krag en beweeglikheid. Die uitsig vanuit die kajuit was ook beter as dié van die "Camel" wat veral belangrik is tydens nagvlugte. Daar was net minder as 500 "Snipes" gebou in 1918 en daar was eindelik 1,567 eenhede afgelewer aan die Britse Lugmag. Dit het oor moderne eienskappe beskik soos 'n elektries verhitte kajuit en suurstof vir die vlieënier. Alhoewel die vliegtuig eers die front slegs agt weke voor die einde van die oorlog bereik het, was dit genoeg tyd om te bewys dat die "Snipe" die Duitse vliegtuie oorskadu het.

Op 27 Oktober 1918 het Majoor William Barker in "Snipe" van 201 Eskader hom vasgeloop teen 60 "Fokker D.VII"'s waarvan 15 hom aangeval het. Hy het hulle vuur beantwoord, vier afgeskiet en twee ander beskadig voordat hy 'n noodlanding moes doen weens bloed verlies en sy vliegtuig vol koeëlgate was. Die Victoriakruis was aan hom toegeken vir dié daad.

Tot en met 1923 was die vliegtuig Brittanje se enigste verdediging en het in diens gebly tot 1927.




</doc>
<doc id="126307" url="https://af.wikipedia.org/wiki?curid=126307" title="Johann Nepomuk von Fuchs">
Johann Nepomuk von Fuchs

Johann Nepomuk von Fuchs (15 Mei 1774 – 5 Maart 1856) was 'n Duitse chemikus en mineraloog, en koninklik Beierse geheimraadslid.

Hy is in Mattenzell, naby Falkenstein in die Beierse Woud gebore. In 1807 het hy professor van chemie en mineralogie by die Ludwig Maximilian Universiteit geword, wat toe nog in Landshut geleë was, en in 1823 het hy die pos van bewaarder van die mineralogiese versamelings te München gekry, waar hy drie jaar later as professor aangestel is, toe die universiteit daarheen verskuif is. Hy het in 1852 afgetree, en die koning van Beiere het vir hom in 1854 'n adeltitel verleen. Hy is op 5 Maart 1856 in München oorlede.

Hy is hoofsaaklik bekend vir sy mineralogiese waarnemings en vir sy werk op waterglas (natriumsilikaat). Hy het dit gebruik om stereochromie te ontwikkel: 'n vorm van freskoskildery waar die pigmente met waterglas vasgelê word. Histories is natrium silikaat soms "Fuchs se oplosbare glas" genoem. Hy het 'n wetenskaplike metode ontwikkel vir die vervaardiging van sement en bydraes gemaak tot die wetenskap van die amorfe staat van vastestowwe.

Hy het die minerale name wagneriet (1821) en margariet (1823) geskep, en was saam met Adolph Ferdinand Gehlen mede-beskrywer van die mineraal mesoliet (1816). 'n Variant van moskoviet word ter nagedagtenis van sy werk fuchsiet genoem.



</doc>
