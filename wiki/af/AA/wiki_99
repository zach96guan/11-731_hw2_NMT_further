<doc id="126308" url="https://af.wikipedia.org/wiki?curid=126308" title="Transhumanisme">
Transhumanisme

Transhumanisme is 'n relatief onglangse vorm van spekulatiewe filosofie wat poog om die natuur gestelde grense van die menslike bestaan deur te breek.

Die aanhangers van hierdie filosofie noem hulself 'transhumaniste' en beweer dat die mens homself/haarself bevind in die post-Darwin tydperk en sy evolusie nou in eie hande kan neem. Transhumaniste onderskryf oor die algemeen die standpunte van die tradisionele humanisme maar beoog wel om dit tot die uiterste grense te verken en selfs hiedie grense oor te steek. Hulle propageer dat die mens homself fisiek sal en moet verbeter of, na analogie met rekenaars en sagteware, opgradeer met tegnologië soos nanotegnologie, genetiese manipulasie en diepgaande integrasie van rekenaartegnologie in die menslike liggaam na volg. Die uiteindelike doel waarna transhumaniste strewe is om 'n postmens te word.

Bioloog Julian Huxley, broer van Aldous Huxley, definieer transhumanisme in 1957 as:

"die mens bly menslik, maar verbeter hom/haarself, deur die realiseering van nuwe moontlikhede vir sy menslike natuur".

In 1966, begin FM-2030 (voorheen F.M. Esfandiary), 'n Iraans-Amerikaans futuroloog wat die 'nuwe konsepte van die Mens' doseer aan die New School University, mense as 'transhumanisties' (van "transitory human"= tussenstadium tussen huidige mens en postmens) te identifiseer omdat hulle nuwe tegnologië, lewensstyle en wêreldvisies aanneem.

In 1968 verwys Abraham Maslow na transhumanisme in "Towards a psychology of Being".

Met die publikasie van die boek "Future Shock" (1970) van Alvin Toffler word die term transhumanisme breër bekend onder die publiek, veral in die VSA.

In 1972 verwys Robert Ettinger na transhumaniste in "Man to Superman".

In 1990 gee Max More die opkomende filosofie van die Transhumanisme sy moderne definisie:

“Transhumanisme is 'n klas van filosofieë wat probeer om ons te begelei na 'n postmens toestand. Transhumanisme neem verskeie elemente van die humanisme oor, soos respek vir rede en wetenskap, 'n nadruk op vooruitgang en 'n waardering vir die menslike (of transhumanistiese) bestaan in die lewe.[...] Transhumanisme verskil van humanisme in die erkenning en antisipering van die radikale veranderinge in die natuur en moontlikhede vir ons lewens deur die verskillende wetenskapplike en tegnologiese dissiplines[...].”

Die transhumanistiese FAQ, opgestel deur die Wêreld Transhumanistiese Assosiasie, gee die volgende twee formele definisies:

• (1) Die intellektuele en kulturele beweging wat die moontlikheid en wenslikheid van die fundamenteel verbetering van die menselike toestand deur toegepaste redelikheid bevorder, in die besonder deur die ontwikkeling en algemeen besikbaar maak van tegnologië om ouderdom te genees en die intellektuele, fisieke en psigiese vermoeëns van die mens te verbeter.

• (2) Die studie van die vertakkings, beloftes en potentiële gevare van tegnologië wat ons in staat sal stel om ons fundamentele menslike beperkings te elimineer, en die verwante studie van die etiese kwesies van toepassing op die ontwikkeling en gebruik van derglike tegnologië.

Transhumaniste stel hulself ten doel om hul huidige liggaam op te gradeer met nuwe tegnologie, sodat dit nie meer verouder nie en meer sou presteer as wat "natuurlik" moontlik is, byvoorbeeld deur 'n verbinding van die brein en rekenaars te vestig vir verhoogde intelligensie, sodat die mens 'n kuborg ("cyborg") word en evolueer tot 'n postmens. Volgens hulle is die huidige prosteses soos brille,gehoorapparate en kunsledemate, wat teenwoordig steeds verbeter word, reeds voorlopers van hierdie ontwikkeling. In 2004 is reeds daarin geslaag om 'n verlamde persoon via 'n sensorimplantaat in sy brein 'n rekenaar te laat beheer. Hierdeur kan hy met sy gedagtes rekenaarspeletjies speel en e-pos oopmaak. In September 2005 word in die media berig dat dit nou sonder breinimplantasie, maar met 'n soort helm op die kop met besondere gevoelige sensors, dieselfde moontlik is. Daar word selfs 'n demonstrasie gee hoe 'n opgeleide persoon homself in 'n virtuele realiteitomgewing na wense in elke moontlike rigting kon beweeg deur dit te "dink".

Volgens transhumaniste is dit nog maar die begin van blitssnelle ontwikkeling en verbetering van mens-rekenaar koppelvlakke. In die verre toekoms word voorspel versmelt mens en rekenaar tot so 'n mate dat daar selfs tussen die sagteware van die 'rekenaardeel' en die gees van die 'mensdeel' nouliks nog onderskei te maak is. Dan kom die konsep van oplaai ("uploading") in fokus.

Met oplaai word deur transhumaniste aangeneem dat dit in die toekoms moontlik sal wees om die menslike gees geheel met sagteware te vang. Hierdeur sou dit in beginsel moontlik wees om hierdie sagteware op 'n ander, "beter" platform oor te sit soos ‘n besonder gevorderde rekenaar wat alle breinfunksies kan dupliseer. Dit is oplaai van mense in 'n virtuele wêreld, net soos gebruikers van die internet byvoorbeeld ‘n tuisblad oplaai na die web. Die film The Matrix (1999) gee ‘n voorbeeld van so 'n virtuele wêreld, een van die toepassings daarvan is die konsep van digitale onsterflikheid, waarmee 'n mens na afsterwe as die ware voortleef in 'n masjien. Hierby kom wel allerlei nuwe etiese vrae ter sprake: sagteware kan besonder eenvoudig gekopieër word. Dit sou dan ook met 'menslike' sagteware moontlik wees? Wat is die implikasie vir begrippe soos bv. 'individualiteit', 'siel' of 'persoonlikheid'?

Transhumaniste wil self probeer om die onvermydelike liggaamlike dood te oorwin of self te voorkom, byvoorbeeld deur oorledendes kort na die sterfgeval te vries. So byvoorbeeld wil Alcor, 'n Amerikaanse organisasie, afgestorwenes diepvries met die bedoeling om hulle weer op te wek as wetenskap en tegnologie daarvoor ontwikkel word. Volgens Alcor sal die voortsnellende tegnologiese ontwikkeling in die toekoms dit moontlik maak om hierdie "diepvriesafgestorwenes" weer lewendig te maak.

In verre toekoms as die mensheid die sogenaamde tegnologiese singulariteit bereik word volgens hedendaagse transhumaniste die moontlikhede so te sê onbegrens. So verwag transhumaniste selfs dan ook die aarde self, die sonnestelsel en uiteindelik die res van die heelal aangepas kan word na die behoeftes en wense van die posmense met behulp van megaskaal tegnologie en ruimte-tyd tegnologie.

Baie transhumaniste verafsku sosiale status en is voorstanders van '‘n libertariese gemeenskap. Hulle propageer gereeld selfs 'n anargistiese wêreld, dus sonder enige vorm van owerheid. Ook die huidige toenemende "demokratisering" en "verwestering" van die wêreld, waarby outoritêre regimes, samelewingsvorme en kulture steeds meer mag verloor, is volgens hulle 'n aanwysing dat die wêreld in die rigting van indivdualisme beweeg. Sommiges stel dat konserwatiewe en fundamentalistiese elemente tog nog baie skade kan aanrig (sien byvoorbeeld die Moslem fundamentalisme) wat wellig selfs die hele westerse gemeenskap kan ontwrig. Maar volgens transhumaniste is dit die laatste wanhoopsuitvalle van ekstremiste wat vir 'n uiteindelik verlore saak stry: die oorgrote meerderheid van die mensheid beweeg hulself, weliswaar soms baie stadig, maar onafwendbaar rigting na meer individualisme, demokrasie, gelykheid en anti-outoritarisme.

'n Toenemende aantal transhumaniste sien transhumanisme as 'n logiese gevolg van die evolusie van die mensheid. Onder hulle is bekende wetenskaplikes soos Barrow, Kurzweil, Moravec en Tipler, wie almal in 'n meerdere of mindere mate gemeen het dat hulle geïnspireer word deur die werk van die in 1955 oorlede Franse priester en paleontoloog Pierre Teilhard de Chardin. Hierdie vorm van transhumanisme kombineer wetenskaplike studie van die evolusie en 'n oop houding teenoor tegnologiese vooruitgang met 'n sterk geloof in 'n verhewe toekoms van die mensheid. Hierdie stroming omvat sowel ateïste as godsdienstig ingestelde mense. Die nadruk word gelê op 'n toenemende psigiese verbondenheid van alle mense, wat gesteun word deur gevorderde kommunikasiemiddele en 'n verdere rekenariseering van die gemeenskap. Hierdie ontwikkeling sal nie ten koste wees van humanistiese verworenhede soos empatie, vryheid en selfverwesentliking nie. Immers die kenmerk van die evolusie is dat die werklike nuttige en waardevolle eienskappe behoue bly. In 'n nuwe transhumanistiese samelewing oortref die mens homself. Die bewussyn het by die transhumanistiese mens 'n hoër dimensie bereik, waartydens beperkinge van ruimte en tyd nog maar 'n ondergeskikte rol speel. In 'n toekomstige Omegapunt, bereik die mensheid 'n vorm van uiterste psigiese konsentrasie. Teilhard de Chardin praat in die verband van 'n kollektiewe personalisasie. Die individuele, tydgebonde menslike bewussyn speel dan geen rol van betekenis meer nie, maar het geheel oorgegaan (getransformeerd) na 'n hoër werklikheid.

Transhumanisme word deur skeptici beskou as die diepgewortelde behoefte van die mens, en ook 'n produk van die wetenskaplik georiënteerde en materialistiese mens, om die paradys op aarde te skep met behulp van supertegnologie waarby die mens bo sy grense uitstyg en homself/haarself tot God transformeer. Vele skeptici is van mening dat uiteindelik alleen die rykes en die magtige toplaag van die mensheid (byvoorbeel diktators en andere magshebbende politici, toplede van die sakelewe en ryk mediasterre) sal voordeel trek van die tegnologieë om hulself te verbeter en hulle te transformeer. Dié mense sal 'n geslote kaste word van 'supermense' wie die res van die mensheid vir 'n onbepaalde tyd in hul greep sou kon hou (sien ook die tegnologiese singulariteit). Met dieselfde tegnologie wat hierdie elite moontlik maak om superintelligent te word kan hulle ook teenstanders opspoor en 'heropvoed' of uitskakel. Die filmmaker Aaron Franz maak in 2008 'n dokumentêre program waarin die moderne transhumanisme omskryf word as 'n voortsetting van die eugenetika van 1900 tot met die begin van die Tweede Wêreldoorlog. Die eugenetika, waarvan ook 'pre-transhumaniste' soos Julian Huxley voorstanders was, het hul wortels in die sosiale darwinisme en veronderstelde dat deur die mediese vooruitgang steeds meer 'ongewenste elemente' soos siekes en swak mense, geestelik en liggaamlik gestremdes en 'asosiales' lewendig bly en hulself kan voortplant en daarmee die menslike ras biologies verswak. In die VSA en Swede word selfs deur die regering gedurende daardie tye wette aangeneem wat dit moontlik maak om hierdie groepe te steriliseer waarvan uiteindelik ook baie daadwerklik gesteriliseer word. Die Nazi's ontleen baie van hul rassistiese ideologie aan die eugenetika en implementeer dit in die praktyk met die aktiewe bevordering van die 'verbetering' van die samelewing elite (soos byvoorbeeld met die "Lebensborn" program) en die vernietiging van 'asosiale' en 'ongewenste rasse' soos Jode en Slawiërs. Kritiek van die tegno-utopianisme van libertynistiese transhumaniste uit progressiewe kulturele kritici sluit in Richard Barbrook en Andy Cameron se 1995 essay; "The Californian Ideology"; Mark Dery se 1996 boek "Escape Velocity: Cyberculture at the End of the Century"; en Paulina Borsook se 2000 boek "Cyberselfish: A Critical Romp Through the Terribly Libertarian Culture of High-Tech".

• Anargistiese-transhumanisme: 'n politieke filosofie bestaande uit 'n sintese van die post-skaarsheid anargisme en transhumanisme.

• Christelike transhumanisme: 'n religieuse filosofie bestaande uit 'n sintese van die liberale Christendom en transhumanisme.

• Demokratiese transhumanisme: 'n politieke filosofie wat die liberale demokrasie, sosiale demokrasie, radikale demokrasie en transhumanisme verenig.

• Ekstropianisme: 'n vroeë skool van transhumanisme gekaraktiseer deur 'n aantal beginsels rondom ekstropie (wat gedefinieer word as 'n voortdurende veranderende raamwerk van waardes en standaarde vir die voordurende verbetering van die menslike toestand)

• Hedonistiese imperatief: 'n morele filosofie gebaseer op die noodsaak om tegnologie te gebruik om alle lyding te vermy in alle lewens.

• Posthumanisme: 'n filosofie wat probeer om die beginsels van die humanistiese renaissance te oortref om beter ooreen te stem met die wetenskap van die 21ste eeu.

• Singularitarianisme: 'n Morele filosofie gebaseer op die geloof dat 'n tegnologiese singulariteit moontlik is en die oproep tot gerigte aksie om die singulariteit moontlik te maak.

• Tegnogaianisme: 'n morele filosofie gebaseer op die geloof dat gevorderde tegnologie kan help om die natuurlike omgewing te herstel en dat die ontwikkeling van dergelike tegnologie daarom op die groen agenda sou moet staan.

• Transhumanistiese sosialisme: 'n politieke filosofie wat 'n sintese wil vorm tussen demokratiese sosialisme en transhumanisme

• Evolusionêre transhumanisme: 'n filosofie gefokus op 'n wetenskaplike studie van die evolusie van die mensheid, met 'n oop houding teenoor tegnologiese vooruitgang en met 'n vaste geloof in 'n verhewe toekoms van die mensheid.



</doc>
<doc id="126309" url="https://af.wikipedia.org/wiki?curid=126309" title="Rathlin">
Rathlin

Rathlin (afgelei van Iers: "Reachlainn") is 'n eiland en "civil parish" langs die kus van die Noord-Ierse graafskap Antrim, geleë in die Noordkanaal. Dit is die mees noordelike punt van Noord-Ierland en sy enigste bewoonde see-eiland met 'n bevolking van sowat 150.

Rathlin het vanweë sy geografiese ligging historiese en kulturele bande met Noord-Ierland en Skotland en het oorspronklik deel uitgemaak van die koninkryk Dál Riata.

Rathlin is die mees noordelike van die bewoonde eilande van Ierland. Dit het die vorm van 'n omgedraaide L en strek oor 'n afstand van vier myl (ses kilometer) in oos-westelike rigting, en 2,5 myl (vier kilometer) in noord-suidelike rigting langs die noordooskus van Ierland. Rathlin is net 15,5 myl (of 25 km) wes van die Mull of Kintyre af geleë, die suidpunt van Skotland se Kintyre-skiereiland. Die naaste landmassas in die suide is die graafskap Antrim, die Inishowen-skiereiland in die Ierse graafskap Donegal in die weste, en die eiland Islay (wat deel uitmaak van die Hebride-eilandgroep) in die noorde. 

Die hoogste punt op Rathlin is Slieveard, 440 voet (of 134 meter) bo seevlak.

Administratief val die eiland onder die Causeway Coast and Glens-distriksraad. Die grootste deel van Rathlin is in privaat besit en word vir boerderydoeleindes gebruik.
Media


</doc>
<doc id="126310" url="https://af.wikipedia.org/wiki?curid=126310" title="Pornografiese subgenres">
Pornografiese subgenres

Pornografie is die eksplisiete uitbeelding van seksdade met die doel om seksueel te prikkel. Dit word gewoonlik onderverdeel in spesifieke subgenres. Pornografie word tradisioneel geklassifiseer as óf "sagte" óf "harde" pornografie.


Die meeste subgenres kan weer geklassifiseer word in eienskappe van die akteurs of die soort seksdade, wat dalk verskil van die nismark waarop dit gerig is. 

Omdat die deursnee-pornografie op die manlike kyker gerig is, was die aktrises se eienskappe tradisioneel die belangrikste. Al hoe meer pornografie word egter op die vroulike kyker gerig en dit maak die akteurs se eienskappe deesdae ook belangrik. Verder is daar nuwe subgenres soos klein penisse, spiere en feministiese pornografie.

Die meeste genres op hierdie lys hou verband met harde porografie.

Haarfetisjisme is seksuele prikkeling wat verband hou met hare, hoofsaaklik: 


In rasgeoriënteerde pornografie is die akteurs nie altyd van die ras wat in die titel genoem word nie. Soms het hulle die nodige eienskappe soos velkleur, lippe en oë. Soms word akteurs se ras verskillend aangegee na gelang van die spesifieke video.






Pornografie bevat toenemend ’n kombinasie van akteurs volgens hul seksuele oriëntasie, soos gay, lesbies of biseksueel.













</doc>
<doc id="126312" url="https://af.wikipedia.org/wiki?curid=126312" title="Gerhardus Stephanus Kruger">
Gerhardus Stephanus Kruger

Ds. Gerhardus Stephanus (Gerrit) Kruger (gebore 1 April 1958) is ’n predikant in die Gereformeerde Kerke in Suid-Afrika

Hy het grootgeword op Groblersdal, en daar skoolgegaan van laerskool tot matriek. Daarna het hy sy diensplig gedoen en aan die destydse PU vir CHO studeer. Hy het sy vrou Rika daar ontmoet. Hulle het drie kinders: Andries is getroud met Leonette en hulle woon op Upington, Gerhard is getroud met Anika en woon in Clubview, en Hanneke is verloof aan Dirk en voltooi haar studie na verwagting vanjaar. Hulle is oupa en ouma van drie kleinkinders. 
Ds. Kruger is in 1988 bevestig as predikant op Ellisras, 1997 op Aliwal-Noord en in 2000 by die Gereformeerde kerk Centurion. 



</doc>
<doc id="126313" url="https://af.wikipedia.org/wiki?curid=126313" title="Garry Marshall">
Garry Marshall

Garry Kent Marshall (November 13, 1934 – Julie 19, 2016) is 'n Amerikaanse akteur en komediant.


</doc>
<doc id="126316" url="https://af.wikipedia.org/wiki?curid=126316" title="Hentai">
Hentai

Hentai (変態 of へんたい, letterlik "pervert") is ’n woord van Japannese oorsprong en is kort vir "hentai seiyoku" (変態性欲, "perverse seksuele begeerte". Die oorspronklike betekenis van "hentai" in Japannees is "transformase" of "metamorfose". Die implikasie van perversie het daaruit ontstaan.

In Japannees word die woord gebruik vir enige soort perverse of bisarre seksuele begeerte of kuns; dit is nie ’n spesifieke genre nie. Internasionaal het hentai die betekenis gekry van ’n spesifieke genre van pornografiese anime en manga. Die betekenis in Japan en in die res van die wêreld is soms glad nie verenigbaar nie.

Die woord "hentai" is ’n samestelling van "hen" (変, "verandering", "vreemd") en "tai" (態, "voorkoms" of "toestand"). Dit beteken ook "perversie" of "abnormaliteit", veral as dit as ’n byvoeglike naamwoord gebruik word. Hoewel die term oorsee die naam van ’n spesifieke genre geword het, het dit nie in Japan dié betekenis nie. Pornografie in Japan word gewoonlik bloot aangedui as "18-kin" (18禁, "verbode vir iemand onder 18") of "seijin manga" (成人漫画, "volwasse-manga"). Minder amptelike aanduidings van pornografie is "ero anime" (エロアニメ, erotiese anime), "ero manga" (エロ漫画) en die Engelse afkorting AV (vir "adult video"). 

Die internasionale betekenis verskil hiervan. Volgens "Oxford Dictionary Online" is hentai "a subgenre of the Japanese genres of manga and anime, characterized by overtly sexualized characters and sexually explicit images and plots". 

Japannese erotiese kuns het al bestaan lank voor die term hentai, maar kunswerke en strokiesprente in die hentai-styl het ontstaan ná die publikasie van Azuma Hideo se "Cybele" in 1979. Die eerste hentai in anime was in 1984, met die uitreiking van Wonderkid se "Lolita Anime". Erotiese speletjies het die ekononise styl in 1985 begin gebruik om seksdade uit te beeld in "Tenshitachi no Gogo".

Sedert 1907 word die publikasie van obsene materiaal in Japan verbied, veral sekstonele tussen ’n man en vrou. Skaamhare word veral as obseen beskou. Omdat sensuur vereis word vir gepubliseerde werke, word balkies oor prente gebruik en mosaïekverdowwing in pornovideo's. In 1986 het Toshio Maeda probeer om die sensuurreëls te systap deur tentakelseks te skep. Dit het gelei tot ’n groot aantal werke waarin mense seks het met monsters, demone, robotte en buiteaardse wesens, wie se geslagsdele anders as die mens s’n lyk. 

Nog ’n gevolg van die wet was dat kunstenaars tot in 1991 karakters begin uitbeeld het met die minimum anatomiese detail en sonder skaamhare. ’n Deel van die verbod is toe opgehef, hoewel dit nie geld vir anime en manga nie omdat dit nie as artistieke uitsonderings beskou word nie.
Werke word ook steeds gesensureer, verander en selfs verbied. In die Amerikaanse uitreiking van "La Blue Girl" is die heldin se ouderdom van 16 tot 18 verhoog, tonele met ’n dwerg-ninja met die naam Nin-nin is uitgesny en die Japannese verdowwing op geslagsdele is verwyder. Britse sensors het die kyk en verspreiding van die prent verbied. In 2011 het die Liberaal-Demokratiese Party in Japan probeer om die subgenre lolicon te laat verbied.

Die hentai-genre kan in verskillende subgenres verdeel word, waarvan die grootstes heteroseksuele en homoseksuele seks is. Dié met hoofsaaklik homoseksuele dade is bekend as yaoi (man-man) en yuri (vrou-vrou). Yaoi, en in ’n mindere mate yuri, is gewoonlik gemik op lede van die teenoorgestelde geslag as wat uitgebeeld word. Hoewel dit nie altyd eksplisiet is nie, word dit meestal verbind met pornografie. 

Hentai hou dikwels verband met seksuele fetisje. Dit sluit talle subgenres in. Die grootste subgenre is futanari (hermafroditisme), wat meestal ’n vrou met ’n penis of soortgelyke apparaat uitbeeld in plaas van of saam met gewone vroulike geslagsorgane. Futanari-karakters het gewoonlik seks met ander vroue en is die ondergeskikte maat as ’n man betrokke is; uitsonderings is die werk van onder andere Yonekura Kengo wat vroulike bemagtiging en dominansie uitbeeld.




</doc>
<doc id="126317" url="https://af.wikipedia.org/wiki?curid=126317" title="Standbeeld van M.T. Steyn">
Standbeeld van M.T. Steyn

Standbeeld van M.T. Steyn kan verwys na:



</doc>
<doc id="126319" url="https://af.wikipedia.org/wiki?curid=126319" title="Susan Cachel">
Susan Cachel

Susan Cachel is 'n Amerikaanse antropoloog, paleontoloog en navorser wat spesialiseer in primaat-evolusie, insluitend die mens. In 2009 is sy aangewys as 'n genoot van die Amerikaanse Vereniging vir die Bevordering van Wetenskap ter ere van haar werk in primaat-evolusie. 
Sy is die skrywer van "Primate and Human Evolution", gepubliseer in 2006 deur die Cambridge University Press.




</doc>
<doc id="126320" url="https://af.wikipedia.org/wiki?curid=126320" title="Ferdinand Canu">
Ferdinand Canu

Ferdinand Canu (1863-1932) was 'n Franse paleontoloog en skrywer. In 1923 word hy die Daniel Giraud Elliot Medalje toegeken vir sy werk ""North American Later Tertiary and Quaternary Bryozoa"". 




</doc>
<doc id="126321" url="https://af.wikipedia.org/wiki?curid=126321" title="Standbeeld van M.T. Steyn (1929)">
Standbeeld van M.T. Steyn (1929)

Die standbeeld van M.T. Steyn is 'n standbeeld van Marthinus Theunis Steyn. Die standbeeld staan op die sentraalkampus van die Universiteit van die Vrystaat in Bloemfontein. Die beeld is in 1929 onthul, nadat de Afrikaanse Studentebond in 1917 opdrag gegee het om die beeld te bou. Die beeld is ontwerp deur Anton van Wouw.

Na die afsterwe van M.T. Steyn, oudpresident van die Oranje-Vrystaat, in 1916 was daar 'n debat in Afrikanergeledere hoe om 'n gedenkteken vir M.T. Steyn te ontwerp. Sommige het voorgestel om 'n standbeeld van hom by die Nasionale Vrouemonument, wat op inisiatief van M.T. Steyn ontwikkel is, te plaas.

In 1917 het die Afrikaanse Studentebond egter sy kongres in Bloemfontein gehou. Op die kongres is daar besluit dat die Afrikaanse studentebond 'n komitee stig wat die standbeeld moes verwesenlik. Die komitee bestaande uit studente en oud-studente is onder leiding van Samuel Henri Pellissier gestel. Daardie komitee het later die benodigde £3000 ingesamel. Ondertussen is Anton van Wouw gevra om die standbeeld te ontwerp en te bou.

Die standbeeld is op 29 September 1929 op die plein voor die Grey-universiteitskollege se hoofgebou onthul. Die onthulling is gedoen deur die weduwee van M.T. Steyn, Rachel Isabella Steyn. By die onthulling was 'n skare van ongeveer 1000 mense aanwesig. John Daniel Kestell, destyds rektor van die universiteitskollege en Nicolaas Johannes van der Merwe, skoonseun van M.T. Steyn, het toesprake gehou. Die plein voor die hoofgebou is toe "Presidentsplein" genoem, maar staan in die volksmond bekend as die "Rooiplein". 

In 2010 sou die standbeeld op voorstel van die destydse rektor Jonathan Jansen van die kampus verwyder word. Weens publieke druk en druk van studente en oud-studente het Jansen toe nie die standbeeld laat verwyder nie.

Die standbeeld speel 'n rol in die transformasie-strategie van die Universiteit van die Vrystaat. So het die UV saam met die Vryfees gepoog om die persepsie rondom standbeelde op die kampus te verander. Daarom is die standbeelde van M.T. Steyn en C.R. Swart in 2014 tydelik in pienk plastiek gewikkel. Die projek, met die titel #PienkPresidente (#PinkPresidents in Engels), moes dialoog oor die weergawe van geskiedenis op die kampus bevorder.

In die nasleep van die FeesMustFall-betogings in 2015 en 2016 het daar 'n debat ontstaan oor die belangrike plek van die standbeeld voor die hoofgebou. Groepe studente het geëis dat die standbeeld van M.T. Steyn verwyder moet word, omdat dit 'n simbool vir apartheid en onderdrukking sou wees. Die destydse rektor, Jonathan Jansen, het hom teen verwydering uitgespreek. 'n Paar weke later het Jansen toegestem die standbeeld gaan verwyder word nadat die regte prosedures gevolg is. Toe lede van die EFF in Februarie 2016 die standbeeld van C.R. Swart op die kampus verniel het, het hulle ook gedreig om die standbeeld van M.T. Steyn te verniel. Die standbeeld van M.T. Steyn is toe tydelik bewaak deur die kampusbeveiliging. Hoewel die standbeeld van C.R. Swart in 2017 'n nuwe plek gekry het op die Doornkloof Voortrekkerplaas, staan die standbeeld van M.T. Steyn steeds op die kampus.

Die standbeeld bestaan uit 'n sokkel wat 4 meter hoog is. Die sokkel van ystergraniet is beklee met klippe en aan die voorkant met 'n plakkaat. Op die plakkaat staan: "Marthinus Theunis Steyn / Staatspresident O.V.S / 1896-1902 / Opgerig deur die / Afrikaanse Studentebond / 1929". 

Die standbeeld staan op die sokkel en is tweemaal lewensgrootte.




</doc>
<doc id="126323" url="https://af.wikipedia.org/wiki?curid=126323" title="Standbeeld van M.T. Steyn (1922)">
Standbeeld van M.T. Steyn (1922)

Die standbeeld van M.T. Steyn is 'n standbeeld van Marthinus Theunis Steyn. Die standbeeld staan in die Rijsterborgherpark in die Nederlandse stad Deventer in die provinsie Overijssel. Die beeld is in 1922 onthul, nadat 'n komitee onder leiding van Hendrik Müller opdrag gegee het om die beeld te bou. Müller was tussen 1896 en 1902 die Nederlanse konsul in die Oranje-Vrystaat. Die beeld is ontwerp deur Toon Dupuis.

Tussen 1877 en 1879 het M.T. Steyn aan die gimnasium van Deventer skool gegaan, voordat hy na Leiden gegaan het om regte te studeer. M.T. Steyn was aktief betrokke in die verenigingslewe van Deventer en was een van die mede-oprigters van die sokker- en krieketklub "Koninlijke UD", tans die oudste veldsportvereniging van Nederland.

In na sy dood in 1916 het die plaaslike afdelings van die Nederlands-Zuid-Afrikaanse Vereniging en die Algemeen Nederlands Verbond 'n gesamentlike komitee tot stand gebring om 'n standbeeld van M.T. Steyn op te rig. Die komitee is gelei deur Hendrik Müller wat tussen 1896 en 1902 die Nederlandse konsul in die Oranje-Vrystaat was. Die Deventer-munisipaliteit het die standbeeld aanvaar en dit 'n belangrike plek gegee teenoor die stad se treinstasie.

Op 6 Julie 1922 is die beeld onthul deur Gladys Steyn, dogter van M.T. Steyn. Daar was verskeie toesprake, waaronder een van minister Hendrik Albert van IJsselsteyn van Landbou, Nywerheid en Handel wat namens die Nederlandse regering aanwesig was. Ander wat toesprake gehou het, was Hendrik Müller, Tjaard van Humalda van Eijsinga (burgemeester van Deventer), Maurits Hoeck (rektor van die Deventer-gimnasium), Johannes Cornelis Kakebeke (voormalige lid van die Hollanderkorps) en Professor Pont (NZAV). Duisende mense was aanwesig by die onthulling.

Na die onthulling van die standbeeld het verskeie organisasies 'n krans by die standbeeld gelê. Die organisasies sluit in die Zuid-Afrikaanse Studentenvereniging te Amsterdam, die Zuid-Afrikaanse Studentenvereniging te Groningen, die Zuid-Afrikaansche en Vlaamsche Studenten van de Dietschen Bond te Utrecht, die Zuid-Afrikaansche Studenten in Duitschland, die Nederlands-Zuid-Afrikaanse Vereniging, die Algemeen Nederlands Verbond, die Dietsche Bond en die Koninklijke UD.

Die standbeeld was tydens apartheid die doelwit van vandalisme. Dit is toe dikwels met rooi verf beklad. Ook is daar 'n keer soutsuur oor die gesig van die standbeeld gegooi, wat vanweë die sagte sandsteen ernstige skade aan die standbeeld kon doen. 

Die beeld is in 2015 gerestoureer. Die ernstige skade aan die standbeeld se gesig is in 2015 nie herstel nie, omdat die anti-apartheidstryd deel geword het van die standbeeld se geskiedenis. Na die wêreldwye debat oor dekolonisasie van die openbare ruimte en die verwydering van standbeelde is ook hierdie standbeeld van M.T. Steyn in 2017 gevandaliseer. Die standbeeld is toe binne enkele dae twee keer gevandaliseer en beklad. Nadat die standbeeld beklad is, het die munisipaliteit steeds die standbeeld die volgende werkdag skoongemaak. Na aanleiding van die vandalisme het die provinsiale openbare uitsaaier RTV Oost 'n meningspeiling gehou of die standbeeld verwyder moet word. Van die respondente was 93% (of 3100 mense) teen verwydering.

Die standbeeld vertoon M.T. Steyn in veldklere. M.T. Steyn is weergegee asof hy moedig en standvastig sy burgers toespreek. Terwyl hy sy toespraak hou, staan M.T. Steyn op klippe wat gesamentlik 'n koppie vorm, leun hy met sy regterhand op 'n klip en hou hy sy hoed in sy linkerhand. 

Onder sy voete, amper in die middel van die monument, staan die teks "Aan president Steyn / Het Nederlandsche volk". Heel onder, op die onderste steen, staan die wapenskild van die Oranje-Vrystaat. Regs, steeds aan die voorkant, is 'n teks oor M.T. Steyn gebeitel. Die teks lui:

Alle letters op die standbeeld is gebeitel en vervolgens in rooi verf uitgevoer, al is die rooi verf weens die herhaalde voorvalle van vandalisme in 2017 tans 'n bietjie beskadig.




</doc>
<doc id="126324" url="https://af.wikipedia.org/wiki?curid=126324" title="Val-de-la-Haye">
Val-de-la-Haye

Val-de-la-Haye is 'n Franse dorp in die département Seine-Maritime (région Normandië), suidwes van Rouen, met sowat 700 inwoners (2014).

Die dorp is op die regteroewer van die Seinerivier in die meander van Roumare.

Die dorp word as "Val de La Haye" vir die eerste keer in September 1212 beskryf. 


</doc>
<doc id="126325" url="https://af.wikipedia.org/wiki?curid=126325" title="Madapolam">
Madapolam

Madapolam is 'n sagte katoenmateriaal wat uit fyn gare geweef is met 'n digte eenvoudige weefpatroon. Madapolam word in borduurwerk gebruik of as 'n sakdoekmateriaal, en ook as 'n basis vir gedrukte patrone. Die gelyke skering en inslag beteken dat die treksterkte en inkrimping dieselfde is in enige twee reghoekige rigtings, asook die absorbsie van vloeistowwe soos ink, verf en spanlak.

Dit is gebruik as die bedekking vir die de Havilland Mosquito 'n baanbrekende hout skulprompvliegtuig, waar dit styfgetrek en verhard is met vliegtuigspanlak.

Die materiaal is vernoem na die gelyknamige dorp naby Narsapur, Wes Godavari, Andhra Pradesh, Indië, waar die Oos-Indiese Kompanjie 'n materiaalfabriek bedryf het.



</doc>
<doc id="126328" url="https://af.wikipedia.org/wiki?curid=126328" title="Rodolfo Casamiquela">
Rodolfo Casamiquela

Rodolfo Casamiquela (Ingeniero Jacobacci, Río Negro Provinsie, 11 Desember 1932 - Cipolletti, Río Negro, 5 Desember 2008) was 'n Argentynse paleontoloog, argeoloog, historikus, skrywer en onderwyser, wat bekend is vir sy ontdekking van die dinosourus Pisanosaurus mertii in 1967.


Hy het meer as 20 boeke en verskeie verslae gepubliseer, waarvan sommige hieronder gelys word:



</doc>
<doc id="126329" url="https://af.wikipedia.org/wiki?curid=126329" title="Jiri Zidek (paleontoloog)">
Jiri Zidek (paleontoloog)

Jiri Zidek (aktief tussen 1970 en 2000) is 'n Tsjeggies-gebore Amerikaanse paleontoloog en entomoloog. 

Hy was die stigter van die ""Journal of Vertebrate Paleontology"" aan die Universiteit van Oklahoma in 1980. 




</doc>
<doc id="126331" url="https://af.wikipedia.org/wiki?curid=126331" title="Rho Ophiuchi">
Rho Ophiuchi

Rho Ophiuchi (ρ Ophiuchi) is ’n veelvoudige ster in die sterrebeeld Slangdraer (Ophiuchus). Die sentrale stelsel van die kompleks het ’n skynbare magnitude van 4,63. Gebaseer op die sentrale stelsel se parallaks is dit sowat 360 ligjare (110 parsek) van die Son af. Die ander sterre in die stelsel is effens verder geleë.

Die middelste twee sterre is bekend as Rho Ophiuchi AB. Dit bestaan uit minstens twee blou subreuse of hoofreekssterre, onderskeidelik Rho Ophiuchi A en B. Rho Ophiuchi AB is ’n visuele dubbelster en is skynbaar 3,1″ van mekaar af, wat ooreenstem met minstens 344 astronomiese eenhede (AE). Die sterre is in werklikheid verder van mekaar af en hulle vat sowat 2 400 jaar om om mekaar te wentel.

Verskeie ander sterre is naby Rho Ophiuchi AB geleë. HD 147932 is sowat 2,5 boogminute van daar (minstens 17 000 AE) en is bekend as Rho Ophiuchi C. HD 147888 is 2,82 boogminute weg (minstens 19 000 AE) en is bekend as Rho Ophiuchi DE. Sterre C en D is albei B-tipe hoofreekssterre, en D is self ’n dubbelster met ’n wentelperiode van sowat 680 jaar.

Rho Ophiuchi verleen sy naam aan die Rho Ophiuchi-wolkkompleks. Dit is die newel van gas en stof waarin die Rho Ophiuchi-stelsel lê. Dit is een van die maklikste stervormingsgebiede om waar te neem, want dit is een van die naastes en is van albei halfronde sigbaar.

Die interstellêre verdowwing (A) van Rho Ophiuchi word gemeet as 1,45 magnitudes, wat beteken die gas en stof voor Rho Ophiuchi obsorbeer lig van die stelsel en laat dit 1,45 magnitudes dowwer lyk as wat dit behoort te wees. Bowendien versprei die gas en stof lig van ’n hoër frekwensie, en dus lyk die lig rooier. 



</doc>
<doc id="126334" url="https://af.wikipedia.org/wiki?curid=126334" title="Marie Antoinette">
Marie Antoinette

Marie Antoinette (gebore Maria Antonia Josepha Johanna; 2 November 1755 – 16 Oktober 1793) was die laaste Koningin van Frankryk voor die Franse Rewolusie plaasgevind het. Sy is gebore as die Hertogin van Oostenryk, en was die voorlaaste kind van die Keiserin Maria Theresa en Francis I, die Heilige Romeinse Keiser.

In April 1770, met haar huwelik met Louis-Auguste, die erfgenaam van die Franse troon, word sy Duauphine van Frankryk. Op 10 Mei 1774 het haar man die troon bestyg as koning Louis XVI, en sy as die Koningin van Frankryk en Navarra. Sy het hierdie possisie behou tot en met September 1791, waarna die Franse rewolusie plaasgevind het en sy die titel as Koningin van Frankryk beklee het tot 21 September 1792.

Marie Antoinette het na 8 jaar geboorte gegee aan hul dogter, Marie-Thérèse van Frankryk, die eerste van haar vier kinders. Ten spyte van haar aanvanklike gewildheid, het 'n groeiende deel van die bevolking haar uiteindelik begin wantrou. Hulle het haar beskuldig van vermorsing, losbandige gedrag, asook van simpatie met Frankryk se vyande, veral met haar geboorteland, Oostenryk. 

Die Verhouding van die Diamant Halssnoer beskadig haar reputasie verder. Tydens die Rewolusie, het sy bekend geword as "Madame Déficit" omdat die Franse mense haar blameer het vir die oorsaak van die finansiële krisis. As gevolg van haar uitbundige besteding en haar opposisie tot die sosiale en finansiële hervormings van Turgot en Necker het Frankryk deur moeilike tye gegaan.

Tydens die Franse Rewolusie in Oktober 1789 het die regering besluit om die koninklike familie onder huisarres in die Tuileries-paleis te plaas. Ongelukkig was daar verskeie ander gebeure wat reeds gekoppel was aan Marie Antoinette se ongewildheid in hierdie tyd van haar lewe. Sy het in Junie 1791 probeer vlug na Varennes. Haar rol in die Oorlog van die Eerste Koalisie, het ook rampspoedige gevolge vir haar gehad op die Franse populêre mening. 

Met die aanval op 10 Augustus 1792 op die Tuileries, word die koninklike familie gedwing om te skuil by die Vergadering, en op 13 Augustus word die familie as gevange geneem by die Tempel. 

Na 'n twee-dae-lange verhoor wat begin op 14 Oktober 1793, word Marie Antoinette skuldig bevind deur die Revolusionêre Tribunaal van hoogverraad en ter dood veroordeel om per guillotine uitgevoer te word op die Place de la Révolution op 16 Oktober 1793.

Op 21 September 1792 word die monargie tot niet verklaar.

Maria Antonia is gebore op 2 November 1755 te  Hofburg Paleis in Wene. Sy was die jongste dogter van keiserin Maria Theresa, heerser van die Habsburg Ryk, en haar man Francis I, Heilige Romeinse Keiser. Haar peetouers was Joseph I en Mariana Victoria, die Koning en Koningin van Portugal; Aartshertog Josef en Hertogin Maria Anna het opgetree as gevolmagtigdes vir hul pasgebore baba suster. Kort na haar geboorte was sy onder die sorg van die goewernante van die imperial kinders, Gravin von Brandeis. Maria Antonia is saam met haar drie-jarige ouer suster Maria Carolina grootgemaak. Hulle het 'n lewenslange hegte verhouding gehad. Sy het'n moeilike verhouding met haar ma gehad, maar beide die keiserin en haar dogter was  lief vir mekaar.

Maria Antonia het haar kinderjare tussen die Hofburg Paleis en Schönbrunn, die imperial somer verblyf in Wene,  spandeer. Sy het op 13 Oktober 1762, toe sy sewe jaar oud was, vir Wolfgang Amadeus Mozart, die wonderkind ontmoet. Hy was twee maande jonger as sy.

Ten spyte van die private lesse wat sy ontvang het, was die resultate van haar skoolopleiding onbevredigend. Op die ouderdom van tien kon sy nog nie Duits, Frans of Italians skryf soos wat dit benodig was in die paleis nie. Gesprekke met haar was ook stotterend.

Met onderrig van Christoph Willibald Gluck, het Marie Antionette in 'n goeie musikant ontwikkel. Sy het geleer om harp, die klavesimbel en die dwarsfluit te bespeel. Sy het tydens die gesin se aandbyeenkomste gesing en het 'n pragtige stem gehad. Sy het ook uitgeblink in dans, met 'n pragtige liggaamshouding, en was lief vir poppe.

Na aanleiding van die Sewejarige Oorlog en die Diplomatieke Rewolusie van 1756, het Keiserin Maria Theresa besluit om vrede te maak met haar jarelange vyand, Koning Louis XV van Frankryk. Hul gemeenskaplike begeerte om die ambisies van Pruise en Groot-Brittanje te vernietig en hulself te beveilig het na definitiewe vrede tussen hul onderskeie lande gelei. Dit lei verder tot 'n alliansie wat hulle seël met 'n huwelik. Op 7 Februarie 1770, vra Louis XV formeel om die hand van Marie Antoinette vir sy oudste oorlewende kleinseun en erfgenaam, Louis-Auguste, Hertog van Berry en Dauphin van Frankryk.

Marie Antoinette het formeel afstand gedoen van haar regte te Habsburgse gebiede, en op 19 April is sy getroud met volmag aan die Dauphin van Frankryk in die Augustynse Kerk van Wene. Haar broer, aartshertog Ferdinand, staan in vir die Dauphin van Frankryk. Op 14 Mei ontmoet sy haar nuwe man vir die eerste keer aan die rant van die bos van Compiègne. By haar aankoms in Frankryk neem sy die Franse weergawe van haar naam: Marie Antoinette aan. 'n Verdere seremoniële troue het plaasgevind op 16 Mei 1770 in die Paleis van Versailles en na die feeste is die dag afgesluit met die ritueele bed. Die gebrek aan 'n huweliksvoltrekking het die reputasies van beide Louis-Auguste en Marie Antoinette vir die volgende sewe jaar geteister.

Die aanvanklike reaksie op die huwelik tussen Marie Antoinette en Louis-Auguste was gemeng. Die nuwe Dauphin was mooi, innemend en die gewone mense het van haar gehou. Haar eerste amptelike verskyning in Parys op 8 Junie 1773 was 'n reuse sukses. Aan die ander kant was daar diegene wat gekant was teen die alliansie met Oostenryk asook die wat vir persoonlike redes, 'n probleem met Marie Antoinette gehad het.

Een van hierdie persone was Madame du Barry. Sy was Louis XV se minnares en het 'n beduidende politieke invloed op hom gehad. In 1770 was sy instrumenteel in die verdrywing van Étienne François, duc de Choiseul, wat gehelp het om die Franco-Oostenrykse alliansie en dus Marie Antoinette se huwelik te orkestreer, Du Barry het ook sy suster, die duchesse de Gramont, een van Marie Antoinette se dames-in-afwagting laat verwyder. Marie Antoinette is deur haar man se tantes omgepraat om te weier om du Barry te erken. Hierdie het sommige gesien as 'n politieke flater wat Oostenryk se belange by die Franse paleis in gedrang gestel het. 

Marie Antoinette se ma en die Oostenrykse ambassadeur in Frankryk, comte de Genade-Argenteau, wat gestuur is om aan die Keiserin geheime verslae oor Marie Antoinette se gedrag te gee, forseer Marie Antoinette om te praat met Madame du Barry. Sy stem teësinnig in om dit te doen, maar op 1 Januarie 1772  sê Marie Antoinette slegs vir Madame Du Berry: "daar is baie mense by Versailles vandag",  dit was genoeg vir Madame du Barry, wat tevrede was met hierdie erkenning, en die krisis was verby. 

Twee dae na die dood van Louis XV in 1774, verban Louis XVI vir Madame du Barry na die Abbaye de Pont-aux-Dames in Meaux, met baie tevredenheid van sy susters en tantes. Twee en 'n half jaar later, aan die einde van Oktober 1776, nadat Madame du Barry se ballingskap verby was, is sy toegelaat om terug te keer na haar geliefde chateau te Louveciennes, maar sy is nooit weer toegelaat om terug te keer na Versailles nie.

Met die dood van Louis XV op 10 Mei 1774, het Dauphin die troon bestyg as Koning Lodewyk XVI van Frankryk en Navarra en Marie Antoinette het Koningin van Frankryk en Navarra geword. Aan die begin, het die nuwe koningin net 'n beperkte politieke invloed saam met haar man gehad. Hy het met die ondersteuning van sy twee belangrikste ministers, Hoof Minister Maurepas en Minister van Buitelandse sake, Vergennes, verskeie van haar kandidate blokeer om belangrike posisies in te neem, insluitend Choiseul. Die koningin het egter steeds 'n deurslaggewende rol gespeel in die skande en die ballingskap van die magtigste van Louis XV se ministers, die Hertog van Aiguillon.

Op 24 Mei 1774, slegs twee weke ná die dood van Louis XV, het haar man vir haar 'n landgoed geskenk gegee, die Petit Trianon, en ook vrye teuels om dit oop te knap. Daar het baie gou gerugte versprei dat sy die mure met goud en diamante versier.

Die koningin het baie spandeer op mode, luukshede en dobbel, al het Frankryk 'n ernstige finansiële krisis in die gesig gestaar en die gewone bevolking gely. Rose Bertin het spesiaal rokke, hare en haarstyle vir haar geskep. Haarstukke soos "poef"s wat tot 90 cm (drie voet) hoog is, en die "panache" ('n spuit van vere pluime) is spesiaal vir haar ontwerp en gemaak. Marie Antoinette het ook die Engelse mode rokke gedra wat van indienne ('n materiaal verban in Frankryk reeds van 1686 tot 1759), percale en moeselien gemaak was. Teen die tyd van die Meel Oorlog van 1775, waartydens 'n reeks opstande teen die hoë prys van meel en brood plaasgevind het, was haar reputasie onder die algemene publiek glad nie beter as enige van dié vroeere konings nie. In werklikheid was baie mense in die land besig om haar te blameer vir die vernederende ekonomiese situasie wat gedui het op die land se onvermoë om sy skuld te betaal en dit het hulle gevoel was die gevolg van haar mors van die land se geld. Marie Antoinette se ma, Maria Theresa, het haar kommer uitgespreek oor haar dogter se bestedings gewoontes deur korrespondensie veral met verwysing na die burgerlike onrus en wat dit besig was om te veroorsaak.

So vroeg As 1774 het Marie Antoinette begin vriende maak veral 'n paar van haar manlike bewonderaars, soos die baron de Besenval, die duc de Coigny, en Tel Valentin Esterházy. Sy het ook hegte vriende met verskillende dames by die paleis. Die belangrikste was Marie-Louise, princesse de Lamballe, wat verband hou met die koninklike familie deur middel van haar huwelik in die Penthièvre familie. Op 19 September 1774 is Marie-Louise aangestel as haar superintendent van haar huishouding. Hierdie aanstelling is gou oorgedra na haar nuutste gunstelling die duchesse de Polignac.

In 1774, sy het onder haar voormalige musiek onderwyser, die duitse opera-komponis Christoph Willibald Gluck, onder haar beskerming geneem. Hy het daar in Frankryk gewoon tot in 1779.

Te midde van die atmosfeer van 'n golf van "libelles", het die Heilige Romeinse Keiser Josef geheimsinnig na Frankryk gekom. Hy gebruik die naam van Comte de Falkenstein, vir 'n ses-week besoek waartydens hy toer deur Parys en 'n gas is by Versailles. Hy ontmoet sy suster en haar man op 18 April 1777 by die château de la stomme, en praat reguit met sy swaer. Hy is nuuskierig waarom die koninklike huwelik net nie voltrek word nie? Sy gevolgtrekking is dat daar geen struikelblok vir die egpaar se huwelik en voltrekking te wees nie behalwe die koningin se gebrek aan belangstelling en die koning se onwilligheid om homself uit te put. In' n brief aan sy broer, Leopold, beskryf Josef dit as as 'n volledige flater.

Voorstelle dat Louis gely het van phimosis, wat verlig word deur besnydenis, is as onwaar gevind. Nietemin, na aanleiding van Josef se ingryping, is die huwelik uiteindelik voltrek in Augustus 1777. Agt maande later, in April 1778, word vermoed dat die koningin swanger, en dit word amptelik aangekondig op 16 Mei. Marie Antoinette se dogter, Marie-Thérèse Charlotte, "Madame Royale", is gebore in Versailles op 19 Desember 1778. Die kind se vaderskap was betwis in die libelles.

Tydens die koningin se swangerskap vind twee gebeurtenisse plaas wat 'n groot impak op haar later lewe sal he. Die terugkeer van haar vriend, die Sweedse diplomaat Tel Axel von Fersen na Versailles vir twee jaar, en haar broer se aanspraak op die troon van Beiere, wat betwis word deur die Habsburg monargie en Pruise. Marie Antoinette het gepleit met haar man vir die Franse om in te tree namens Oostenryk. Die Vrede van Teschen, word onderteken op 13 Mei 1779, wat die einde van die kort konflik aandui. Maar met die koningin se verpligte gebruik van Franse bemiddeling op haar ma se aandrang asook die feit dat Oostenryk 'n gebied van minstens 100,000 inwoners bykry—'n groot verskil van van die vroeë Franse posisie wat vyandig teenoor Oostenryk was. Veroorsaak dit gedeeltelik dat die koningin voorkom dat sy kant kies met Oostenryk teen Frankryk.

Intussen het die konining verandering begin maak in die paleis. Sommige van die veranderinge is met veral afkeuring van die ouer geslag gedoen, soos die afskaffing van swaar grimering en die gewilde wye-hoepel panniers. Die nuwe modes het vir 'n eenvoudiger vroulike gevoel gegaan. Eerste getipeer deur die landelike "kleed à la polonaise" styl en later deur die "gaulle", 'n lae moeselien rok waarin Marie Antoinette in 'n 1783 Vigée-Le Brun portret verskyn. In 1780 sy het begin om deel te neem aan die amateur speel en musiekblyspele in 'n teater wat vir haar gebou is deur Richard Mique by die Petit Trianon.

Die terugbetaling van die Franse skuld het steeds 'n probleem gebly wat net verder vererger is deur Vergennes en ook deur Marie Antoinette se aanhitsing van Louis XVI om Frankryk te betrek in Groot-Brittanje se oorlog met sy Noord-Amerikaanse kolonies. Die koningin speel 'n belangrike rol in die ondersteuning van die Amerikaanse Rewolusie deur die beveiliging van die Oostenrykse en die Russiese ondersteuning vir Frankryk. Dit lei tot die vestiging van 'n neutrale liga wat Groot-Brittanje se aanval stuit, en hierdeur 'n beslissend gewig vir die nominasie van Philippe Henri, marquis de Ségur as Minister van Oorlog en Charles Eugène Gabriel de La Croix, marquis de Castries as Sekretaris van die Vloot in 1780 stoot. Hulle help dat George Washington die Britte in die Amerikaanse Rewolusionêre Oorlog verslaan wat geëindig het in 1783.

In 1783 speel die koningin 'n deurslaggewende rol in die nominasie van Charles Alexandre de Calonne, 'n goeie vriend van die Polignacs, as Kontroleerder-Generaal van Finansies, en van die baron de Breteuil as die Minister van die Koninklike Huishouding. Hy was moontlikl die sterkste en mees konserwatiewe minister van die regering. Die oorsaak was dat Marie Antoinette se invloed steeds kardinaal in die regering was, en dat nuwe ministers enige verandering aan die struktuur van die ou regime sal verwerp. Meer as dit het die besluit deur de Ségur, die minister van oorlog, wat vier quarterings van die adel as voorwaarde vir die aanstelling van offisiere stel, die toegang versper van die gewone mense om belangrike posisies in die gewapende magte te beklee. Hierdie het spesifiek die konsep van gelykheid, een van die belangrikste griewe en oorsake van die Franse Revolusie uit gedaag.

Marie Antoinette se tweede swangerskap ëindig in 'n miskraam vroeg in Julie 1779. Dit word bevestig deur die briewe tussen die koningin en haar ma, alhoewel sommige geskiedkundiges glo dat sy moontlik onreelmatig menstueer het en dit verkeerdelik vir 'n verlore swangerskap ervaar het. Haar derde swangerskap is bevestig in Maart 1781, en op 22 Oktober het sy geboorte gegee het aan Louis Josef Xavier François, Dauphin van Frankryk.

Marie Antoinette se moeder Keiserin Maria Theresa sterf op 29 November 1780 in Wene. Marie Antoinette het gevrees dat die dood van haar moeder die Franco-Oostenrykse alliansie (asook uiteindelik, haarself) in gevaar sal stel. Haar broer, Joseph II, Heilige Romeinse Keiser het aan haar geskryf dat hy van geen voorneme is om die die alliansie te oortree nie.

Joseph II, bring 'n tweede besoek in Julie 1781 om die alliansie van die Franco-Oostenryk te bevestig. Hy sien ook dat sy suster lei aan gerugte dat sy geld na hom vanaf van die Franse tesourie stuur.

Ten spyte van die algemene vieringe oor die geboorte van die Dauphin van Frankryk het Marie Antoinette se politieke invloed, soos dit was, steeds grootliks tot voordeel van Oostenryk gebly. Tydens die Ketel Oorlog, waartydens haar broer Josef, die Schelde Rivier vir die vloot probeer oop stel het, het Marie Antoinette daarin geslaag om Vergennes te verplig om 'n groot finansiële vergoeding aan Oostenryk te betaal. Die koningin was ook in staat om haar broer se steun teen Groot-Brittanje in die Amerikaanse Rewolusie te kry en dus Franse vyhandigheid geneutraliseer aan sy alliansie met Rusland.

In 1782, na die goewernante van die "Enfants de France", die princesse de Guéméné bankrot is en bedank het, stel Marie Antoinette haar gunsteling aan: die duchesse de Polignac, in die posisie. 

Hierdie besluit het met afkeur van die paleis gekom omdat die hertogin beskou is as van te beskeie agtergrond gekom om so'n verhewe posisie te beklee. Die koning en koningin het egter beide Mme de Polignac heeltemal vertrou. Hulle het vir haar 'n dertien-kamer woonstel in Versailles gegee en ook 'n baie goeie betaling. Die hele Polignac familie het grootliks gebaat by die koninklike guns in titels en posisies, maar die skielike rykdom en uitbundige lewenstyl het die meeste aristokratiese families woedend gehad. Die Polignacs se skielike oorheersing in die paleis het ook net die afkeur aangevuur van Marie Antoinette, meestal in Parys. Genade het geskryf aan die koningin. "Dit is byna ondenkbaar dat in so 'n kort tyd, die koninklike guns soveel oorweldigende voordele aan een familie gebring het".

In Junie 1783 word Marie Antoinette se nuwe swangerskap bekend gemaak; maar, op die nag van 1-2 November, haar 28ste verjaardag, het sy 'n miskraam.
Graaf Axel von Fersen, is na sy terugkeer uit Amerika in Junie 1783, aanvaar in die koningin se private vereniging. Daar was bewerings dat die twee romanties betrokke was, maar aangesien die meeste van hul korrespondensie verlore geraak het of vernietig is, kon daar geen oortuigende bewyse gevind word nie.

Die "Portefeuille d'un talon rouge" is van die eerste pamflette wat versprei is en het aanvanklik die Koningin en 'n verskeidenheid van ander edeles in 'n politiese toon bespreek t.o.v. die immorele praktyke wat plaasgevind het in die paleis. 
Dit het egter baie gou verval in 'n een karakter verhaal waarin die belaglike seksuele afwykings van die koningin met ander bekendes bespreek sou word. Daar word verliefde ontmoetings beskryf met 'n wye verskeidenheid van figure, van die duchesse de Polignac tot Louis XV. Soos hierdie aanvalle toegeneem het, het die verspreiders dit verbind met die publiek se afkeur van haar verbintenis met die mededingernasie Oostenryk. Dit is in die openbaar voorgestel dat haar gedrag blykbaar aangeleer is by die paleis van hul teenstandernasie, veral lesbianisme wat bekend gestaan het as die "Duitse onsedelikheid". 

Haar ma het weereens kommer uitgespreek oor die veiligheid van haar dogter, en begin om die dienste van Oostenryk se ambassadeur in Frankryk, die comte de Genade-Argenteau, te gebruik om haar in te lig oor Marie Antoinette se veiligheid en bewegings.

Frankryk se finansiële probleme is die gevolg van'n kombinasie van faktore: 'n paar duur oorloë; 'n groot koninklike familie wie se uitgawes betaal is deur die staat; en 'n onwilligheid aan die kant van die meeste lede van die bevoorregte klasse, adelstand en die geestelikes, om te help om die koste van die regering te bestry uit hul eie sakke deur die afstaan van 'n paar van hul finansiële voorregte. As gevolg van die openbare persepsie dat sy eiehandig die nasionale finansies verwoes het, is Marie Antoinette die bynaam "Madame Déficit" in die somer van 1787 toegedig. Terwyl die uitsluitlike skuld vir die finansiële krisis nie slegs by haar lê nie, was Marie Antoinette die grootste struikelblok vir enige groot hervormingspoging. Sy het 'n deurslaggewende rol gespeel in die skande van die hervormgesinde ministers van finansies, Turgot (in 1776), en Jacques Necker (eerste ontslag in 1781). As die geheime uitgawes van die koningin in ag geneem word, was die hofuitgawes veel hoër as die amptelike skatting van 7% van die staat se begroting.


</doc>
<doc id="126335" url="https://af.wikipedia.org/wiki?curid=126335" title="Alexey Bystrow">
Alexey Bystrow

Alexey Petrovich Bystrow, soms ook gespel "Alexey Petrovich Bystrov" of "Aleksei Petrovich Bystrow", (Russies: Алексей Петрович Быстров; 1 Februarie 1899 - 29 Augustus 1959) was 'n Sowjet-paleontoloog, anatomis en histoloog.

His is op 1 Februarie 1899 in die dorp Tarasovo gebore. Sy pa was 'n Russies-Ortodokse protopriester en sy ma 'n skoolonderwyseres.






</doc>
<doc id="126336" url="https://af.wikipedia.org/wiki?curid=126336" title="Walter Drawbridge Crick">
Walter Drawbridge Crick

Walter Drawbridge Crick (15 Desember 1857, Hanslope - 23 Desember 1903) was 'n Engelse sakeman (skoenmaker), amateurgeoloog en paleontoloog. Hy het saam met Charles Darwin gepubliseer. Hy was die oupa van Francis Crick, die molekulêre genetikus. 



</doc>
<doc id="126338" url="https://af.wikipedia.org/wiki?curid=126338" title="Donker newel">
Donker newel

’n Donker newel of absorpsienewel is ’n soort newel wat so dig is dat dit die lig van voorwerpe agter hulle, soos sterre en emissie- en refleksienewels, blokkeer. Die blokkering word veroorsaak deur interstellêre stofdeeltjies. Swerms en groot donkernewelkomplekse word verbind met reuse- molekulêre wolke. Geïsoleerde, klein donker newels word Blok-newels genoem (na die sterrekundige Bart Bok). Nes met ander interstellêre stof of materiaal, is voorwerpe wat dit verberg net sigbaar danksy radiogolwe of infrarooilig.

Donker wolke lyk so vanweë submikrometer-grootte stofdeeltjies wat bedek is met bevrore koolstofmonoksied en stikstof, wat die deurgang van lig met sigbare golflengtes blokkeer. Ook teenwoordig is molekulêre waterstof, atomiese helium, CO, CS, NH (ammoniak), HCO (formaldehied), c-CH (siklopropenilideen) en ’n molekulêre ioon NH (diasenilium), wat almal redelik deursigtig is. Dié wolke is die broeigrond vir sterre en planete, en om hul ontwikkeling te verstaan is noodsaaklik vir ’n begrip van stervorming.

Die vorm van sulke donker newels is baie onreëlmatig; hulle het geen duidelike grense nie. Die grootste donker newels is met die blote oog sigbaar en lyk soos donker kolle teen die ligter agtergrond van die Melkweg. 



</doc>
<doc id="126340" url="https://af.wikipedia.org/wiki?curid=126340" title="Barnard-katalogus">
Barnard-katalogus

Die sterrekundige Edward Emerson Barnard het ’n lys van donker newels saamgestel wat bekend is as die "Barnard Catalogue of Dark Markings in the Sky", of Barnard-katalogus. Die newels op die lys het bekend geword as Barnard-voorwerpe. 

Op ’n weergawe van die lys uit 1919 is daar 182 newels; teen 1927 was daar 369.


</doc>
<doc id="126343" url="https://af.wikipedia.org/wiki?curid=126343" title="Alwyn Smit">
Alwyn Smit

Ds. Alwyn Schalk Smit (Volksrust, Mpumalanga, 28 Januarie 1929 – 26 Julie 1996) was tussen 1953 en 1994 predikant in twee gemeentes van die Gereformeerde Kerke in Suid-Afrika, naamlik Piet Retief (1953–1958) en Sasolburg (1958–1994).

Alwyn Smit is op 28 Januarie 1929 te Volksrust gebore as die oudste kind van Ras en Bernice Smit. Die opvoeding wat hy van sy ouers ontvang het, het ’n diep merk op hom gemaak wat lewenslank in sy optrede waargeneem kon word. 
In 1935 het hy sy skoolloopbaan op Volksrust begin. Saam met sy ouers het hy in 1936 na Pietersburg (Polokwane) verhuis waar hy einde 1945 gematrikuleer het. 

Begin 1946 het hy sy studie aan die PUK vir CHO begin. In die studentelewe het hy reeds diep spore getrap en hom as leier onderskei. Hy was ’n bekwame violis wat dikwels in dé hoedanigheid opgetree het. Hy het baie belanggestel in goeie musiek en was ook leier van die Alabama-studentegeselskap. Hy was onder andere ook lid van die studenteraad. Einde 1952 het hy sy studieaan die PU vir CHO en Teologiese Skool van die Gereformeerde Kerk voltooi.

As predikant het ds. Alwyn Smit ’n geseënde bedieningstyd van 41 jaar belewe. Die eerste vyf jaar van sy bediening, 1953 tot 1958, was hy predikant van Piet Retief. Van\ Januarie 1958 tot met sy emeritering in 1994 was hy deurentyd predikant van die Gereformeerde kerk Sasolburg. Hy het op die kerklike akker met toewyding gearbei. 

Ds. Johan Ligthelm, sy kamermaat op universiteit, skryf in sy lewensberig in die GKSA se Almanak van 1997: "’n Uitstaande eienskap van hom was dat hy 'n man van prinsipe was. Hy het nooit sy beginsels prys gegee nie. Daarvoor het hy met ywer in die lig van die Skrif gestry. So het hy hom ook openbaar as 'n ware herder van die kudde van die Here wat aan sy sorg toevertrou was. In al hierdie tyd het hy as ongetroude man alleen gestaan, maar geweet dat sy hulp is by die Here wat hom tot hierdie taak geroep het."

Danksy ds. Smit se talent en liefde vir musiek het hy ruim 10 jaar lank gedien in die Interkerklike Kommissie vir Psalmberyming (IKKP). Hierdie kommissie het dan ook aan ds. J.P. Bingle opdrag gegee om op ds. Smit se begrafnis ’n waarderende woord te spreek. Ds. Bingle het onder meer gesê die Verbondslied, of Skriflied (soos hy ook graag daarna verwys het), het ds. Smit na aan die hart gelê. Ds. Bingle het sy waarderende woord afgesluit met die gedagte: "In die Verbondslied - waaraan hy so toegewyd gewerk het vir eie tyd en taal, maar nie kon voltooi nie - het hy van kleins af die toonaard en melodie (figuurlik) geleer van die nuwe lied wat hy nou saamsing met die 144 000 se lied voor die troon van God."

Ds. Ligthelm skryf ds. Smit was ’n ware Afrikaner wat sy land en volk baie lief gehad het. "Hy het baie gedoen en positiewe Christelike getuienis uitgedra. Op hierdie terrein sal hy ook baie gemis word." Ds. Smit het sy tyd vir aktiewe bediening voltooi, maar in die kort tyd hom gegun ná sy emeritering, was hy nog baie aktief. Ds. Ligthelm skryf: "Ons as mense sal sê hy kon nog baie doen, maar by God was sy taak op aarde afgehandel."



</doc>
<doc id="126344" url="https://af.wikipedia.org/wiki?curid=126344" title="Barnard 68">
Barnard 68

Barnard 68 is ’n molekulêre wolk, donker of Bok-newel in die rigting van die suidelike sterrebeeld Slangdraer. Dit is binne 400 ligjare van ons sterrestelsel af, so naby dat nie ’n enkele ster tussen die newel en die Aarde gesien kan word nie. Die Amerikaanse sterrekundige Edward Emerson Barnard het dit in 1919 in sy katalogus opgeneem. 

Vanweë sy ondeursigtigheid is die newel uiters koud in die middel, sowat 16 kelvin (−257 °C). Die massa daarvan is omtrent twee keer dié van die Son en dit is sowat ’n halwe ligjaar breed.

Al is die newel ondeursigtig, is danksy die Baie Groot Teleskoop vasgestel sowat 3 700 sterre van die Melkweg word daardeur geblokkeer. Van hulle is sowat 1 000 by infrarooigolflengtes sigbaar. Sorgvuldige meting van die graad van blokkering het gelei tot ’n goeie kartering van die stofverspreiding in die wolk. Nog noukeuriger waarnemings is gedoen met die Herschel-ruimtesterrewag. 

Die ligging van ’n donker wolk in die nabyheid van die Son vergemaklik waarneming en meting aansienlik. As dit nie deur eksterne kragte beïnvloed word nie, is die stabiliteit van ’n stofwolk ’n fyn balans tussen uitwaartse druk wat deur die hitte en druk van die wolk se inhoud veroorsaak word, en die inwaartse swaartekrag. Vir die wolk om ’n ster te word, moet swaartekrag vir lank genoeg die oorhand kry om die wolk te laat instort en ’n temperatuur en digtheid te skep wat kernfusie tot gevolg het.

Barnard 68 se goed gedefinieerde grense en ander eienskappe dui daarop dat dit op die punt is om in te stort en binne die volgende 200 000 jaar of so ’n ster te word.



</doc>
<doc id="126345" url="https://af.wikipedia.org/wiki?curid=126345" title="Pieter van Schalkwyk">
Pieter van Schalkwyk

Ds. Pieter van Schalkwyk (onbekend – 10 April 1987) was tussen 1974 en sy dood predikant in vier gemeentes van die Gereformeerde Kerke in Suid-Afrika, naamlik Reddersburg (1974–1977), Welkom (1977–1981), Kroonstad (1981–1986), en Pretoria (1986–1987). Hy is oorlede in ’n skietongeluk.

Ds. Johan Botha, ’n klasmaat van ds. Van Schalkwyk in 1973, noem die "uitstaande lyne en kleure" wat hy in sy vriend se lewe opgemerk het in sy lewensberig in die "Almanak" van 1989: borrelende lewenslus, handvaardigheid, liefde vir Gods skepping, vir die kerklied, vir kinders, vir sy vrou en haar ouers, en moed.

Ds. Botha skryf: "Borrelende lewenslus. Flink was sy optrede, vinnig sy stap, opge-wek en vol humor sy gesprekke. In Kroonstad (1981–1986) het hy 'n tweedehandse bus vir die gemeente laat aankoop, dit eiehandig in stand gehou en op menige uitstappie die gemeentejeug laat deel in sy energieke ondernemingsgees. Ook hier het hy eiehandig sonder om gemeentewerk af te skeep aan sy huis aangebou tot feitlik dubbel die oorspronklike grootte! 

"Handvaardigheid. Dit was altyd merkwaardig: Hoe hy sy motor versien met 'n pak klere aan sonder om dit vuil te smeer en direk daarna gaan huisbesoek doen! Op universiteit (1966–1973) het hy van die professore se hare gesny en selde of ooit was iets in sy huis stukkend. 

"Liefde. Vir Gods Woord. Dikwels, ontdekking van 'n Skrifopenbaring, het hy gesê: 'Is dit nie móói nie?' Vir Gods skepping : Veral die Bosveld — Marble Hall was sy wêreld. Vir die kerklied: Sy psalmboek is volgeskryf met kruisverwysings, sodat die sang in eredienste onder sy leiding 'n belewenis was: Gemeentelede sal sy vindingrykheid met woorde en wysies nog lank onthou. Vir eenvoud: Sy vermoë om suiwer, helder en eenvoudig te preek was 'n gawe van die Here. Vir kinders: Te Reddersburg (1974–1977) het hy so betrokke geraak by die President Kruger-kinderhuis dat hy en Susan vir lang tye van die kinders in pleegsorg geneem het. Hulle eie kinders, Willem, Magdaleen en Schalk, het in hom 'n pa gehad met diep deernis vir hulle. Vir sy vrou: Dit was so intens, bedagsaam, koesterend. Hy het haar, Susan, dogter van prof. en mev. Schalk Duvenage – werklik geëer, in die sin van 1 Petrus 3: 7. Vir sy en haar ouers: Die respek waarmee hy hul geag het, moes jou tref – dit kon nie anders nie. 

"Moed. Pieter was nie 'n bang mens nie; reguit, met egte liefde, kon hy 'n kollega, 'n hooggeplaaste, 'n lidmaat vermaan. Ook dit is 'n gawe van God!"



</doc>
<doc id="126346" url="https://af.wikipedia.org/wiki?curid=126346" title="Suberien">
Suberien

Suberien is 'n wasagtige stof wat in hoër plante voorkom, en 'n waterdigtingsfunksie het. Suberien is 'n belangrike bestanddeel van kurk, en is vernoem na die kurkeik, "Quercus suber". Sy belangrikste funksie is om die beweging van water en opgeloste stowwe te keer. Dit is, net soos lignien, 'n onreëlmatige biopolimeer.

Suberien is hoogs hidrofobies en effens "rubberagtig". In wortels word suberien in die radiale en transversale selwande van die endodermale selle gedeponeer. Hierdie struktuur, bekend as die Kaspariaanse band, verhoed dat water en voedingstowwe wat deur die wortel opgeneem word, deur die apoplast by die steel indring, maar eerder die endodermis via die simplast moet verbygaan. Dit maak dit vir die plant moontlik om die opgeloste stowwe wat verder opgeneem word, te selekteer. Dit vorm dus 'n belangrike skans teen skadelike opgeloste stowwe. Wortelbome gebruik byvoorbeeld suberien om hulle soutopname te beperk, aangesien hulle in kusgebiede groei.

Suberien kom in die felleem laag van die kurkhuid voor. Dit is die buitenste laag van die bas. Die selle in hierdie laag is dood, en is ryk aan suberien, wat hulle in staat stel om die verlies van water uit onderliggende weefsels te keer. Suberiene kan ook in verskeie ander plantstrukture gevind word. Hulle kom byvoorbeeld in die lentiselle op die stamme van baie plante voor, en die netstruktuur in die skil van 'n spanspek is uit gesuberiseerde selle saamgestel.

Suberien bestaan uit twee domeine, 'n poliaromatiese en 'n polialifatiese domein. Die poliaromatiese domein is hoofsaaklik binne die primêre selwand geleë, en die polialifatiese tussen die primêre selwand en die selmembraan. Daar is waarskynlik kruisbindings tussen die twee domeine. Die presiese kwalitatiewe en kwantitatiewe samestelling van suberienmonomere verskil van spesie tot spesie. Sommige algemene alifatiese monomere sluit α-hidroksisure (hoofsaaklik 18-hidroksioktadek-9-enoësuur) in, asook α,ω-divalente sure (hoofsaaklik oktadek-9-een-1,18-dioësuur). Die monomere van die poliaromatiese domein is hidroksikaneelsure en afgeleides daarvaan, soos feruloïeltiramien.

Bykomend tot die aromatiese en alifatiese komponente, is daar berigte dat gliserol 'n beduidende komponent in sommige spesies is. Die gliserol het moontlik 'n funksie as 'n skakelelement tussen alifatiese monomere, en kan moontlik ook polialifatiese komponente tydens die konstruksie van suberienpolimeerstrukture aan poliaromatiese komponente bind. Die polimerisasie stap van aromatiese monomere sluit 'n peroxidasereaksie in.

Die biosintese van alifatiese monomere deel dieselfde stroomop reaksies met kutienbiosintese, en die biosintese van die aromatiese komponente deel stroomopreaksies met lignienbiosintese.

Flobafen kom ook in die poliaromatiese deel van die suberienmengsel voor.


</doc>
<doc id="126347" url="https://af.wikipedia.org/wiki?curid=126347" title="T.T. Spoelstra">
T.T. Spoelstra

Ds. Tjibbe Thomas Spoelstra (13 April 1900 – 28 Augustus 1987) was van 1925 tot 1965 predikant in vier gemeentes van die Gereformeerde Kerke in Suid-Afrika, naamlik Gereformeerde kerk Johannesburg-Oos (1925–1927), Petrusburg (in kombinasie, 1927–1941), Pretoria-Oos (1950–1958) en Pretoria-Sunnyside (1958–1965). Hy was die eerste predikant van beide Johannesburg-Oos en Pretoria-Sunnyside. Van al vier sy werkkringe bestaan nog net Petrusburg nadat al drie die ander ontbind het. Van 1941 tot 1949 was hy sekretaris-penningmeester van die Administratiewe Buro op Potchefstroom. 

Ds. Spoelstra is tydens die Driejarige Oorlog gebore en het ná laerskoolopleiding deur sy vader ('n onderwyser) gematrikuleer aan die Hoërskool Gimnasium te Potchefstroom en sy teologiese studies in 1924 voltooi. 

Ds. Spoelstra is in 1925 in sy eerste gemeente, Johannesburg-Oos, bevestig. Omdat predikante destyds skaars was en die jong gemeente net 250 belydende lidmate gehad het, wat nie tot die gegoede stand behoort het nie, was die gemeente in kombinasie met Bethal in Oos-Transvaal, wat ook die verre Swaziland ingesluit het.
Sy tweede werkkring was minder uitgestrek, want in 1927 is hy bevestig as leraar van die kombinasie Petrusburg/Boshof. In 1941 is hy aangestel as sekretaris-penningmeester van die Administratiewe Buro op Potchefstroom, maar in 1950 keer hy terug na die bediening as leraar van Pretoria-Oos, nadat hy in 1949 enkele maande lank die lidmate van die Gereformeerde kerk Eldoret in Kenia bedien het. In dié tyd was hy grondlegger van die Gereformeerde Stigting. In 1958 was hy weer ’n gemeente se eerste leraar, dié keer van Pretoria-Sunnyside, wat in daardie jaar van Pretoria-Sunnyside afgestig het. 

Voor hy in 1972 finaal afgetree het, was ds. Spoelstra ook nog van 1965 af sekretaris-penningmeester en later registrateur van die Hammanskraalse Teologiese Skool.

Tydens sy lang bediening het ds. Spoelstra in baie deputategroepe gedien en 'n leidende rol in die kerkverband gespeel. Hy was al in 1930 kurator van die Teologiese Skool Potchefstroom waar hy bykans 35 jaar getroue en vrugbare diens gelewer het. In 1961 het hy die voorsitter geword van die eerste kuratorium van die Hammanskraalse Teologiese Skool. Hy was twee maal voorsitter van die Nasionale Sinode, waarvoor hy uitmuntend toegerus was (hy was geskool in die kerkreg en o.m. medeskrywer van 'n verklaring van die Kerkorde), volgens ds. De Vos.

Op die breëre maatskaplike terrein het hy nie lyf weggesteek nie en was hy (om maar 'n voorbeeld te noem) raadslid en later burgemeester van Potchefstroom. Dit was juis toe dat deur sy bemiddeling die grond waarop die Teologiese Skool vandag staan, van die Raad verkry is.

Ds. Spoelstra is trou bygestaan deur sy vrou, Hester Sophia, gebore Van der Walt, met wie hy op 15 Desember 1925 getroud is. Uit die huwelik is sewe kinders gebore en die nageslag het tydens sy afsterwe reeds 32 kleinkinders en 11 agterkleinkinders getel. 

Ds. Spoelstra het die laaste 15 jaar van sy lewe op Potgietersrus gewoon, waar die predikante en gemeentes oorvloedig kon put uit sy rype ervaring en ryke skat van kennis. 

Ds. W. de Vos noem ds. Spoelstra in sy lewensberig in die 1989-uitgawe van die GKSA se "Almanak" ’n "begaafde" en "’n merkwaardige, geëerde en begenadigde dienaar van die Here" en sê dit is onmoontlik om "waarlik reg te laat geskied" aan die "geweldige omvang van sy onbaatsugtige diens en gróót bydrae in belang van die kerk en die koninkryk van God" in die beperkte ruimte tot sy beskikking.

"Almal wat hom geken het," vervolg ds. De Vos, "spreek van hom met die grootste liefde, eerbied en respek."



</doc>
<doc id="126348" url="https://af.wikipedia.org/wiki?curid=126348" title="Perdekopnewel">
Perdekopnewel

Die Perdekopnewel (ook bekend as Barnard 33) is ’n donker newel in die sterrebeeld Jagter. Dit is geleë net suid van die ster Alnitak, wat die verste oos is aan die Jagter se Belt, en is deel van die veel groter Orion- Molekulêre Wolkkompleks. Die newel is die eerste keer in 1888 aangeteken deur die Skotse sterrekundige Williamina Fleming op fotoplate B2312 wat deur die Harvardkollege-sterrewag geneem is. 

Die Perdekopnewel is sowat 1 500 ligjare van die Aarde af. Dit is een van die herkenbaarste newels vanweë die vorm van sy draaiende wolk donker stof en gas wat byna soos ’n perd se kop lyk wanneer dit van die Aarde af gesien word.

Die donker stof-en-gaswolk is ’n streek in die Orion- Molekulêre Wolkkompleks, waar stervorming plaasvind. Dit is geleë in die sterrebeeld Jagter, wat in die somer duidelik in die Suidelike Halfrond sigbaar is en in die winter in die Noordelike Halfrond. Dié teelaarde vir nuwe sterre kan tot meer as 100 bekende soorte organiese en anorganiese gasse sowel as stof bevat; van die stof bestaan uit groot en komplekse organiese molekules.

Die rooi of pienkerig gloed kom van waterstofgas agter die newel wat deur die nabygeleë helder ster Sigma Orionis geïoniseer word. Magneetvelde kanaliseer die gasse wat die newel verlaat in strome, wat as strepe in die agtergrondgloed sigbaar is. ’n Gloeiende strook waterstofgas dui die kante van die massiewe wolk aan, en die digthede van nabygeleë sterre verskil weerskante opmerklik.

Die hoë konsentrasies stof in die omgewing van die Perdekop- en Orionnewel verskil van plek tot plek en dit het afwisselende seksies van algehele deursigtigheid en ondeursigtigheid tot gevolg. Die donker deel van die newel word hoofsaaklik veroorsaak deur dik stofwolke wat die lig van die sterre daaragter blokkeer. Die onderkant van die perd se nek gooi ’n skadu na links. Die sigbare donker newel wat uit die gaskompleks spruit, is ’n aktiewe ligging vir die vorming van sterre met ’n klein massa. Helder kolle in die basis van die newel is jong sterre wat besig is om te vorm. 



</doc>
<doc id="126352" url="https://af.wikipedia.org/wiki?curid=126352" title="Sagwa the Chinese Siamese Cat">
Sagwa the Chinese Siamese Cat

Sagwa the Chinese Siamese Cat is 'n Amerikaanse / Kanadese televisiereeks wat deur Amy Tan vervaardig is.


</doc>
<doc id="126353" url="https://af.wikipedia.org/wiki?curid=126353" title="Barnard se Lus">
Barnard se Lus

Barnard se Lus (ook genoem Sh 2-276) is ’n emissienewel in die sterrebeeld Jagter. Dit is deel van die Orion- Molekulêre Wolkkompleks, wat ook die donker Perdekopnewel en die helder Orion-newel bevat. Die lus is in die vorm van ’n groot boog wat min op meer voor die Orion-newel geleë is. Die sterre in laasgenoemde newel is vermoedelik verantwoordelik vir die ionisering van die lus.

Die lus strek oor sowat 600 boogminute soos van die Aarde af gesien en dek die grootste deel van die Jagter. Dit kan duidelik op foto's met ’n lang beligtingstyd gesien word, maar is ook op ’n baie donker nag met die blote oog sigbaar.

Volgens onlangse ramings is dit óf 518 óf 1 434 ligjare van die Aarde af, wat beteken dit is óf sowat 100 óf 300 ligjare breed. Daar word geglo dit het sowat 2 miljoen jaar gelede in ’n supernova ontstaan wat ook verskeie bekende wegholsterre, soos AE Aurigae, Mu Columbae en 53 Arietis, tot gevolg gehad het. Hulle was vermoedelik deel van ’n veelvoudige ster waarvan een as ’n supernova ontplof het.

Hoewel vroeëre sterrekykers waarskynlik die lus gesien het, is dit genoem na die astrofotograaf Edward Emerson Barnard, wat dit afgeneem en in 1894 ’n beskrywing gepubliseer het.




</doc>
<doc id="126356" url="https://af.wikipedia.org/wiki?curid=126356" title="Dwelmtsaar">
Dwelmtsaar

Dwelmtsaar is 'n informele naam vir die persoon wat die hoof van dwelm-beheer beleid is in verskeie gebiede. Die term volg die informele gebruik van die term "tsaar" in die VSA se politiek. Die titel dwelmtsaar titel het vir die eerste keer verskyn in 'n 1982 nuus storie deur die Verenigde Pers Internasionale wat berig dat, "Senatore ... het gestem 62-34 om 'n "dwelmtsaar" vas te stel wat 'n algehele verantwoordelikheid het vir die VSA se dwelm beleid." Sedertdien is verskeie ad hoc uitvoerende poste wat in beide die Verenigde State en die Verenigde Koninkryk gevestig is, hierna verwys.

Die VSA se eerste dwelmtsaar was Harry J. Anslinger wat gedien het as die eerste Kommissaris van die Tesourie-Raad geskepde "Federale Buro van Narcotika" van 1930-1962, onder die administrasies van vyf presidente: Hoover, Roosevelt, Truman, Eisenhower en Kennedy. 

Wetgewende pogings vir dagga verbod onder Anslinger het die volgende ingesluit: 'n druk vir al die state om soortgelyke dwelm wette aan te neem, die Uniform Staat Dwelmmiddel Wet en die Marijuana Belastingwet van 1937, wat in effek die dwelm gekriminaliseer, en stel die stadium vir dagga verbod.






In die Verenigde Koninkryk, Keith Hellawell, voormalige Dwelms Adviseur vir die Arbeids regering van Tony Blair, is verwys as 'n dwelmtsaar.



</doc>
<doc id="126359" url="https://af.wikipedia.org/wiki?curid=126359" title="Orionkompleks">
Orionkompleks

Die Orionkompleks (volle naam: Orion- Molekulêre Wolkkompleks) is ’n groot groep helder newels, donker wolke en jong sterre in die sterrebeeld Jagter. Dit is tussen 1 500 en 1 600 ligjare van die Aarde af en honderde ligjare breed. Verskeie dele van die kompleks kan met ’n verkyker of klein teleskoop gesien word, en sommiges soos die Orionnewel is met die blote oog sigbaar.

Die kompleks is belangrik vanweë sy enorme grootte; dit strek verskeie grade van die Jagter se Belt na sy swaard. Dit is ook een van die aktiefste stervormingstreke wat in die lug sigbaar is en die tuiste van protoplanetêre skywe en baie jong sterre. Die kompleks is helder in infrarooigolflengtes vanweë die hitte-intensiewe prosesse van die stervorming, maar dit bevat ook donker newels, emissie- en refleksienewels en H II-gebiede. Die teenwoordigheid van rimpels op die oppervlak van die kompleks is onlangs ontdek. Dit word veroorsaak deur die verspreiding van die newelgas oor reeds bestaande molekulêre gas. 

Die volgende newels word in die kompleks aangetref:

Ook die Orion OB1-assosiasie is deel van die kompleks.



</doc>
<doc id="126363" url="https://af.wikipedia.org/wiki?curid=126363" title="Vlamnewel">
Vlamnewel

Die Vlamnewel, ook bekend as NGC 2024 en Sh2-277, is ’n emissienewel in die sterrebeeld Jagter. Dit is sowat 900 tot 1 500 ligjare van die Aarde af.

Die helder ster Alnitak (ζ Ori), die mees oostelike ster van die Jagter se Belt, laat skyn energieke ultravioletlig in die newel en dit stamp elektrone weg van die groot wolke waterstofgas wat daar voorkom. ’n Groot deel van die gloed is ’n gevolg van die elektrone en geïoniseerde waterstof wat weer verenig. Bykomende donker gas en stof lê voor die helder deel van die newel en dit veroorsaak die donker netwerk in die middel van die gloed. 

Die Vlamnewel is deel van die groeter Orionkompleks, ’n stervormende gebied wat die bekende Perdekopnewel insluit. In die middel van die newel is ’n sterreswerm met nuut gevormde sterre, waarvan 86% sirkumstellêre skywe het. X-straalwaarnemings deur die Chandra-X-straalsterrewag toon verskeie honderde van die sowat 800 sterre is jong sterre. Die jongste sterre is naby die middel van die swerm gesentreer.



</doc>
<doc id="126366" url="https://af.wikipedia.org/wiki?curid=126366" title="Nestor Ivanovich Novozhilov (paleontoloog)">
Nestor Ivanovich Novozhilov (paleontoloog)

Nestor Ivanovich Novozhilov was 'n Sowjet-paleontoloog. In 1948 het Novozhilov 'n pliosaurmonster wat op die oewer van Rusland se Wolgarivier ontdek is, as 'n nuwe spesie, "Pliosaurus rossicus", beskryf. Alhoewel die fossiel groot was, is dit tydens uitgrawing beskadig, met die gevolg dat slegs die skedel en borskas gedeelte in 1938 suksesvol uitgegrawe kon word. 




</doc>
<doc id="126367" url="https://af.wikipedia.org/wiki?curid=126367" title="Edwin Tulley Newton (paleontoloog)">
Edwin Tulley Newton (paleontoloog)

Edwin Tulley Newton ("sommige bronne spel sy middelnaam as Tully") (gebore Mei 1840, Londen - dood 28 Januarie 1930) was 'n Britse paleontoloog. Hy het oorspronklik by handwerkplekke gewerk, maar kon Thomas Henry Huxley se lesings bywoon, en in 1865 is hy aangestel as sy assistent. In 1882 word hy 'n paleontoloog by die Geologiese Opname, 'n posisie wat hy tot 1905 behou het. Sy vroeë werk behels onder andere die maak van mikroskopiese dunseksies van steenkool, en studies oor kakkerlakke. Later het hy werk op Chimæroid visfossiele gedoen. In 1893 het hy die Lyell-medalje gewen. Hy was die president van die Geologiese Vereniging tussen 1896-1898, en president van die Palaeontografiese Vereniging vanaf 1921 tot 1928. Newton is verkies as 'n "Fellow of the Geological Society" in 1873, "Fellow of the Zoological Society of London" in 1885 en "Fellow of the Royal Society" in 1893. 

Die standaard outeursafkorting E.T.Newton word gebruik wanneer hy as die skrywer van 'n botaniese naam aangehaal word.



</doc>
<doc id="126369" url="https://af.wikipedia.org/wiki?curid=126369" title="Mintaka">
Mintaka

Mintaka, ook bekend as Delta Orionis en 34 Orionis, is ’n veelvoudige ster sowat 1 200 ligjare van die Aarde af in die sterrebeeld Jagter (Orion). Saam met Alnitak en Alnilam vorm dit die Jagter se Belt. Wanneer die Jagter naby die meridiaan is, ’n lyn wat van hemelpool tot hemelpool strek, is Mintaka die heel regterkantse ster van die Belt vir ’n waarnemer in die Noordelike Halfrond wat suid kyk.

Delta Orionis is die ster se Bayer-naam en 34 Orionis sy Flamsteed-naam. Die naam Mintaka self is afgelei van die Arabiese term vir "belt": منطقة of "manṭaqa". In 2016 het die Internasionale Astronomiese Unie ’n werksessie gereël om stername te standaardiseer en katalogiseer. Daar is op die naam Mintaka vir dié ster besluit. 

Mintaka is een van die kantsterre van die Jagter se Belt. Dit is maklik met die blote oog sigbaar, want dit is een van die helderste sterre aan die naghemel. Dit is sedert die antieke tyd bekend.

Metings van die radiale snelheid wat in 1900 in Parys deur Henri-Alexandre Deslandres geneem is, het gedui op ’n wisseling in snelheid en dus daarop dat Mintaka ’n spektroskopiese dubbelster is. 

Mintaka is ’n veelvoudige ster. Dit bestaan uit ’n ster met ’n skynbare magnitude van 7 wat sowat 52 boogsekondes van die hoofkomponent geleë is, en ’n selfs dowwer ster tussenin. Die hoofkomponent is self ’n driedubbele ster: ’n helder reus met ’n sterreklassifikasie van O9,5, ’n hoofreeksster van Klas B en ’n Klas B-subreus sowat 0,26" weg. Wanneer die sterre voor mekaar verbybeweeg, kan die stelsel se skynbare magnitude met tot 2,35 daal.

Die ster wat ’n magnitude van 7 het, HD 36485, is ’n ongewone Klas B-hoofreeksster en self ’n spektroskopiese dubbelster met ’n dowwe Klas A-metgesel en ’n wentelperiode van 30 dae.

Die dofste ster, met ’n magnitude van 14, is vermoedelik op dieselfde afstand, maar dit is onduidelik of dit fisiek deur die hoofkomponent aangetrek word, en min is daaroor bekend.

Mintaka word omring deur ’n sterreswerm van dowwe sterre, moontlik deel van die swerm om σ Ori.

Die helder hoofster in die stelsel is δ Ori A. Sy komponente is Aa1, Aa2 en Ab. HD 36485 word gewoonlik C en die dowwe ster B genoem. Soms word ander name gebruik, wat verwarrend kan wees.



</doc>
<doc id="126370" url="https://af.wikipedia.org/wiki?curid=126370" title="Theodor Anton Neagu">
Theodor Anton Neagu

Theodor Anton Neagu (20 September 1932, Giurgiu - 5 Maart 2017, Boekarest) was 'n Roemeense mikropaleontoloog, stratigraaf, en sedert 2001, 'n titulêre lid van die Roemeense Akademie. Neagu spesialiseer in boonste Kryt foraminifera.



</doc>
<doc id="126371" url="https://af.wikipedia.org/wiki?curid=126371" title="Slim Burna">
Slim Burna

Gabriel Soprinye Halliday (gebore 11 April 1988), beter bekend onder sy verhoognaam Slim Burna is 'n Nigeriese sanger, kletskunstenaar en musiekprodusent. Hy is gebore in Essex en het grootgeword in Port Harcourt, die hoofstad van Rivers State, Nigerië. Hy het in 2009 begin om musiek te maak en het sy eerste album, "", op 11 April 2013 vrygestel.


</doc>
<doc id="126372" url="https://af.wikipedia.org/wiki?curid=126372" title="Heinrich Quiring">
Heinrich Quiring

Heinrich Quiring (31 Januarie 1883, Hüllen naby Gelsenkirchen - 19 Junie 1964, Berlyn) was 'n Duitse paleontoloog en geoloog. Hy het aan die Universiteit van München gestudeer as 'n leerling van Paul Groth, en het daarna sy opleiding by die Bergakademie in Berlyn voortgesit. In 1912 het hy sy doktorsgraad in geologie aan die Universiteit van Bonn verwerf met die proefskrif "Zur Stratigrafie der Nordosthälfte der Sötenicher Mulde". Sedert 1914 het hy vir die Pruisiese Geologiese Opname gewerk, en in 1929 het hy die titel van professor verwerf. Vanaf 1946 was hy professor in geologie en paleontologie aan die Tegniese Universiteit van Berlyn. 




</doc>
<doc id="126374" url="https://af.wikipedia.org/wiki?curid=126374" title="Osvaldo Alfredo Reig">
Osvaldo Alfredo Reig

Osvaldo Alfredo Reig, (14 Augustus 1929 - 13 Maart 1992), was 'n Argentynse bioloog en paleontoloog. Hy is gebore in Buenos Aires, Argentinië.Hy het talle bydraes gelewer tot die veld van paleontologie en biologiese evolusie. Hy het aan die Universidad de La Plata studeer, maar het nie sy studies voltooi nie. Later het hy by die Universiteit van Buenos Aires in die Departement Biologiese Wetenskappe gewerk met die biologiese evolusie van soogdiere. In 1966 het hy by die Museum van Vergelykende Dierkunde aan die Harvard Universiteit begin werk. Hy het vir byna vyftien jaar by die Sentrale Universiteit van Venezuela en die Universiteit van Simón Bolívar gewerk. In 1973 het hy sy Ph.D in Dierkunde en Paleontologie van die Universiteit van Londen ontvang. Onder die belangrike referate wat hy geskryf het, was die beskrywing van Herrerasaurus, een van die vroegste dinosourusse wat bekend is. Reig het in 1992 gesterf.




</doc>
<doc id="126375" url="https://af.wikipedia.org/wiki?curid=126375" title="Alnitak">
Alnitak

Alnitak, ook genoem Zeta Orionis en 50 Orionis, is ’n veelvoudige ster meer as 1 000 ligjare van die Aarde af in die sterrebeeld Jagter. Dit is deel van die Jagter se Belt saam met Alnilam en Mintaka.

Die hoofster is ’n warm blou superreus met ’n absolute magnitude van -6; dit is helderste Klas O-ster in die naglug, met ’n skynbare magnitude van 2. Dit het twee blouerige metgeselsterre met ’n skynbare magnitude van 4, een vir seker vasgestel en die ander interferometries en spektroskopies waargeneem; saam het hulle ’n skynbare magnitude van 1,77. Die sterre is deel van die Orion OB1- en die Collinder 70-assosiasie.

Alnitak is sedert die antieke tyd bekend. Die Duitse amateursterrekundige George K. Kunowsky het in 1819 reeds vermoed dit is ’n dubbelster. Veel meer onlangs, in 1998, het ’n span van die Lowell-sterrewag ontdek die helder hoofster het ’n nabygeleë metgesel, soos sedert die 1970's vermoed is. 

Alnitak is ’n dubbelsterstelsel aan die een kant van die Jagter se Belt; die hoofster van die 2de magnitude het ’n metgesel van die 4de magnitude wat sowat 3 boogsekondes weg is, in ’n wentelbaan van meer as 1 500 jaar. Die hoofster (Alnitak A) is self ’n dubbelster, wat bestaan uit Alnitak Aa (’n blou superreus van spektraaltipe O9,5Iab met ’n absolute magnitude van -6 en ’n skynbare magnitude van 2) en Alnitak Ab (’n blou subreus van tipe B1IV met ’n absolute magnitude van -3,9 en ’n skynbare magnitude van 4,3 wat in 1998 ontdek is.). 

Aa se massa is na raming tot 33 times keer dié van die Son en dit is 20 keer so groot. Dit is sowat 21 000 keer so helder soos die Son. Alnitak B is ’n Klas B-ster van die 4de magnitude wat elke 1 500 jaar om Alnitak A wentel. ’n Vierde ster, Alnitak C van die 9de magnitude, is nog nie bevestig as deel van die Aa-Ab-B-groep nie en lê dalk net skynbaar naby hulle.

Die Alnitak-stelsel word omring deur die newelagtigheid van IC 434.



</doc>
<doc id="126376" url="https://af.wikipedia.org/wiki?curid=126376" title="Alnilam">
Alnilam

Alnilam, ook bekend as Epsilon Orionis en 46 Orionis, is ’n groot blou superreus sowat 2 000 ligjare van die Aarde af in die sterrebeeld Jagter. Dit is na raming 275 000 tot 537 000 keer so helder soos die Son, en sy massa is omtrent 34 keer dié van die Son.

Alnilam is die 29ste helderste ster in die naglug en die 4de helderste in die Jagter; dit is ’n blouwit superreus. Saam met Mintaka en Alnitak vorm dit die Jagter se Belt, of Drie Konings. Alnilam is die middelste ster. Dit is effens veranderlik, van magnitude 1,64 tot 1,74. Sedert 1943 dien sy spektrum as een van die stabiele ankerpunte waarvolgens ander sterre geklassifiseer word. Dit is ook een van die 58 sterre wat snags vir navigasie gebruik word. 

Binne die volgende miljoen jaar kan die ster ’n rooi superreus word en as ’n supernova ontplof. Dit word omring deur ’n molekulêre wolk, NGC 1990, wat deur Alnilam verlig word en dus ’n refleksienewel is. Die ster se winde bereik snelhede van tot 2 000 km/s, wat veroorsaak dat dit 20 miljoen keer vinniger as die Son massa verloor.

Die tradisionele naam Alnilam kom van die Arabiese naam النيلم ("Al-nilam"), wat verwant is aan die woord "nilam" "saffier". Ander spellings is "Alnihan" en "Alnitam": Al drie spellings is blykbaar transliterasie- of kopieerfoute. In 2016 het die Internasionale Astronomiese Unie ’n werksessie gereël om stername te standaardiseer en katalogiseer. Daar is op die naam Alnilam vir dié ster besluit. 



</doc>
<doc id="126377" url="https://af.wikipedia.org/wiki?curid=126377" title="NGC 1999">
NGC 1999

NGC 1999 is ’n stofgevulde, helder newel met ’n groot gat wat soos ’n swart kol lyk. Dit is ’n refleksienewel en word verlig deur die veranderlike ster V380 Orionis. 

Daar is voorheen geglo die swart kol is weens ’n donker newel wat voor NGC 1999 lê en die lig blokkeer. ’n Ontleding van die kol met ’n infrafooiteleskoop, die Herschel, wat donker wolke kan penetreer, het egter in 2009 steeds ’n leë ruimte getoon. Dit het gelei tot die oortuiging dat die donker wolk dalk besonder dig is, of dat dit ’n onverklaarbare verskynsel is.

Met behulp van kameras van ’n radio- en ander teleskope op die grond is in 2009 vasgestel die gat is waarlik leeg. Die presiese oorsaak word steeds ondersoek, hoewel voorgestel is die dun gasstrale van sommige van die jong sterre in die gebied het gate in die gas en stof geskiet en dat die kragtige bestraling van ’n nabygeleë, ou ster kon gehelp het om die gat te maak. Navorsers glo dié ontdekking behoort te lei tot ’n beter begrip van die stervormimgsproses.

Die newel is sowat 1 500 ligjare van die Aarde af in die sterrebeeld Jagter.




</doc>
<doc id="126379" url="https://af.wikipedia.org/wiki?curid=126379" title="Groot Rif">
Groot Rif

Die Groot Rif of Donker Rif is in sterrekunde ’n reeks oorvleuelende, donker molekulêre stofwolke tussen die Sonnestelsel en die Carina-Sagittarius-arm van die Melkweg, op ’n afstand van sowat 300 ligjare (3×10 kilometer) van die Aarde af. Die wolke bevat na raming sowat ’n miljoen sonmassas plasma en stof.

Met die blote oog lyk die Groot Rif soos ’n donker streep wat die helder strook van die Melkweg in die lengte verdeel, deur ’n derde van sy inhoud, met stroke helder sterre weerskante.

Dit begin by die sterrebeeld Swaan, waar dit as die Cygnus-rif bekend is. Van daar strek dit tot by die Arend; tot by die Slangdraer, waar dit breër word; tot by die Boogskutter, waar dit die middel van die Melkweg verberg; en eindelik tot by die Sentour. Een van die belangrikste gebiede wat dit verberg, is die Cygnus OB2-assosiasie, ’n groot sterreswerm van jong sterre en een van die grootste stervormingsgebiede naby die Aarde. Soortgelyke donker stroke kan gesien word in ander sterrestelsels, soos NGC 891 in die sterrebeeld Andromeda.



</doc>
<doc id="126382" url="https://af.wikipedia.org/wiki?curid=126382" title="Piet van Maarleveld">
Piet van Maarleveld

Piet van Maarleveld (10 Oktober 1928 – 19 Oktober 2017, algemeen bekend as Piet Fotokuns) was ’n legendariese fotograaf in Potchefstroom wat na raming sowat 1 miljoen foto's geneem het, waarvan sowat 250 000 vir die destydse PU vir CHO, wie se amptelike fotograaf hy van 1983 tot 1990 was, hoewel hy sedert 1959 universiteitsfoto's op die dorp geneem het. Dié kwartmiljoen foto's word in die NWU-argief as die Piet Fotokuns-versameling bewaar.

Van Maarleveld is in Alkmaar, Nederland, gebore. In 1952 het hy na Suid-Afrika gekom op aanbeveling van sy broer, wat toe reeds na die land geïmmigreer het. Van Maarleveld het eers op Vereeniging en daarna op Sasolburg gaan werk. Eers sowat twee jaar ná sy immigrasie het hy sy verloofde, Ina (nooiensvan nie bekend), na Suid-Afrika laat kom. Hulle moes binne drie maande ná haar koms trou, so nie sou sy moes teruggaan Nederland toe.

In 1958 het hy na Potchefstroom gegaan om aan die PU vir CHO te studeer. In dié tyd het hy foto's geneem om sy inkomste aan te vul, maar in sy eie woord kan ’n mens "nie twee here dien nie"; dus het hy sy studie gestaak en hom heeltyds op fotografie toegespits. Op die universiteitsdorp het hy ’n legende geword en uit die staanspoor baie werk vir die PUK gedoen, onder andere as fotograaf vir die universiteit se jaarblad en sy studentekoerant, "Die Wapad".

’n Hoogtepunt in sy lang loopbaan was toe die koshuis Gatland (Ons Huis) in 1975 afgebreek is om plek te maak vir die geboue wat later die skool vir sosiale en owerheidstudies sou huisves. Van Maarleveld het gevra dat die slopers hom laat weet wanneer die gewel omgestoot sou word. Dit het vir ’n dramatiese foto gesorg wat vandag saam met duisende ander in die NWU-argief bewaar word.

Van Maarleveld en sy vrou het van die 1960's tot sy dood in Van der Hoffweg (Thabo Mbekirylaan) oorkant die Gereformeerde kerk Potchefstroom-Noord (later Die Bult) gewoon, die kerk by die Teologiese Skool Potchefstroom. Van Maarleveld het self hul huis ontwerp en so te sê eiehandig gehou. Omstreeks 1998 het hy koster van die kerk geword. Na sy mening was ’n koster se werk om toe te sien dat verkondiging van Gods Woord ongesteurd en ordelik verloop; daarom was dit nie vir hom ’n lastigheid of moeite nie. 

Hy moes ook sorg dat die kerkhorlosie betyds bly en moes gereeld die 25 m hoë toring uitklim om die horlosie se ratwerk en elektriese motors te voorsien.

Ná sy aftrede het hy meer tyd gehad vir sy stokperdjie: modelbote bou. Ook het hy gereeld ’n Nederlandse koerant gelees waaruit hy berigte geknip en dit aan mense gegee het wat syns insiens daarin sou belangstel. Onder hulle was plantkundiges, geoloë en ander wat gereeld die knipsels ontvang het.
Van Maarleveld was sigaret in die mond ’n bekende gesig op Potchefstroom, maar het sy gewoonte van 40 sigarette per dag omstreeks 2012 laat staan toe in die hospitaal opgeneem is vir ’n operasie en verbied is om daar te rook. 



</doc>
<doc id="126384" url="https://af.wikipedia.org/wiki?curid=126384" title="Cygnus OB2">
Cygnus OB2

Cygnus OB2 is ’n OB-assosiasie en die tuiste van sommige van die swaarste en helderste sterre bekend, insluitende die vermeende ligsterk blou veranderlike Cygnus OB2-12. Dit bevat ook een van die grootste bekende sterre, NML Cygni. Die streek lê in ’n groter stervormingsgebied bekend as Cygnus-X, wat by radiogolflengtes een van die helderste voorwerpe in die lug is. Die streek is sowat 4 700 ligjare van die Aarde af in die sterrebeeld Swaan.

Die jong swerm is een van die grootstes bekend, meer as 10 keer so swaar as die Orionnewel, wat maklik met die blote oog gesien kan word, maar dit word verberg deur ’n massiewe donker stoflaan bekend as die Cygnus-rif. Dit is dus moeilik om sy eienskappe te bepaal, al is hy so groot. Die geraamde getal swaar sterre wissel van 50 tot 100 Klas O-sterre en sy totale massa word geraam op (4-10) sonmassas, of 3 sonmassas volgens ’n ander ondersoek.

Onlangse opnames, wat wissel van radio- tot X-straal-golflengtes, is gedoen om te probeer verstaan hoe die prosesse van ster- en planeetvorming op so ’n groot skaal plaasvind. Dit sluit studies van die Chandra-X-straalsterrewag, Spitzer-ruimteteleskoop en Herschel-ruimtesterrewag in.

Belangrike sterre van die assosiasie word dikwels op hul Schulte-nommers genoem, soos Schulte 12, VI Cygni 12 of Cygnus OB2 #12. Dit is die eerste keer in 1953 gebruik in ’n dokument waarin 11 "blou reuse" genommer is. 



</doc>
<doc id="126385" url="https://af.wikipedia.org/wiki?curid=126385" title="Louis Botha (predikant)">
Louis Botha (predikant)

Ds. Louis Jacobus Botha (14 Oktober 1919) was tussen 1944 en 1990 predikant in vyf gemeentes of kombinasies van die Gereformeerde Kerke in Suid-Afrika, sowat twee jaar lank sendeling en eindelik professor aan die Hammanskraalse Teologiese Skool.

Botha het sy studie aan die Teologiese Skool Potchefstroom voltooi, waar hy die grade B.A. en B.D. behaal het. Sy eerste gemeente was Dordrecht, waar hy in 1944 bevestig is, maar net tot 1946 sou bly, toe hy ’n beroep aanneem na die oudste Gereformeerde kerk in die destydse Suidwes-Afrika, Gobabis. 

Ook daar het hy nie lank vertoef nie, want in 1949 het hy teruggekeer na Noordoos-Kaapland as predikant van die kombinasie Molteno/Sterkstroom. In 1954 vertrek hy na die nabygeleë Steynsburg vir nog ’n tweejarige bediening. In 1956 het hy sendeling te Thabong op Welkom geword, maar keer in 1958 terug na Noordoos-Kaapland om weer predikant van Dordrecht te word. 

Ds. Botha was hierna van 1959 tot 1989 sowat 30 jaar lank professor aan die Hammanskraalse Teologiese Skool. Hy het sy emeritaat in 1990 aanvaar toe hy reeds 70 jaar oud was en sowat 46 jaar nadat hy sy loopbaan begin het as predikant van Dordrecht.

Ten tyde van sy 98ste verjaardag was hy lidmaat van die Gereformeerde kerk Kameeldrift en het hy nog goeie gesondheid geniet. Hy het op of oor die 90 jaar nog aan atletiek deelgeneem. Hy was 'n groot aanhanger van 'n naturopaat en het 'n gesonde leefstyl gevolg.


</doc>
<doc id="126387" url="https://af.wikipedia.org/wiki?curid=126387" title="OB-assosiasie">
OB-assosiasie

’n OB-assosiasie is ’n soort sterassosiasie, wat ’n baie los sterreswerm is waarvan die sterre ’n gemene oorsprong het maar van mekaar verwyder geraak het; hulle beweeg egter steeds saam deur die ruimte. Assosiasies word gewoonlik geïdentifiseer deur hul gesamantlike beweging en chemiese samestelling.

Jong sterassosiasies bevat 10 tot 100 swaar sterre van Klas O en Klas B, en is bekend as "OB-assosiasies". Sulke assosiasies bevat ook honderde of duisende sterre van gemiddelde massa. Lede van ’n sterassosiasie vorm vermoedelik in ’n klein streek van ’n reuse- molekulêre wolk. Sodra die omringende stof en gas weggeblaas is, begin die oorblywende sterre uiteendryf. Daar word vermoed die meeste sterre in die Melkweg het in OB-assosiasies gevorm. 

O-sterre bestaan nie lank nie en sal binne sowat ’n miljoen jaar as ’n supernova ontplof. OB-assosiasies is dus gewoonlik nie ouer as ’n paar miljoen jaar nie, in teenstelling met die Son wat al sowat 4,5 miljard jaar oud is.

Die naaste OB-assosiasie aan die Aarde is die Scorpius-Centaurus-assosiasie, sowat 400 ligjare weg. OB-assosiasies is ook al ontdek in die Groot Magellaanse Wolk en die Andromeda-sterrestelsel. Hulle kan baie seldsaam wees en is gemiddeld sowat 1 500 ligjare in deursnee.



</doc>
<doc id="126388" url="https://af.wikipedia.org/wiki?curid=126388" title="Galileo se skip">
Galileo se skip

Galileo se skip verwys na twee fisika-eksperimente, 'n gedagte-eksperiment en 'n werklike eksperiment, deur Galileo Galilei, die 16de en 17de eeuse fisikus, sterrekundige, en filosoof. Die eksperimente is geskep om die idee van 'n roterende Aarde te ondersteun teenoor die heersende geloof in 'n stilstaande Aarde met die Son en die planete en sterre wat rondom wentel.

'n Argument wat op daardie stadium gebruiklik was, was dat indien die aarde sou roteer, daar waarneembare uitwerkings op die bane van projektiele of vallende liggame sou wees.

In 1616, nadat Galileo reeds bekommerd geraak het dat hy 'n teiken van agterdog deur die Inkwisisie was, het hy 'n brief van Monseigneur Francesco Ingoli ontvang met 'n lys wetenskaplike en teologiese argumente teen Copernikanisme. As deel van 'n lang antwoord in 1624, het Galileo die eksperiment beskryf waar 'n klip laat val word vanaf die mas van 'n skip wat eweredig voortbeweeg, om te kyk of die klip by die basis van die mas of agter dit op die dek land. Verskeie mense het die eksperiment reeds teoreties bespreek, en sommige het beweer dat hulle dit gedoen het, maar met teenstrydige weergawes van die gevolg. Werklike of gedagte-eksperimente soortgelyk aan hierdie een was voorheen bespreek deur Jean Buridan, Nicolas Oresme, Nicolaus Cusanus, Clavius en Giordano Bruno.

Galileo het vir Ingoli geskryf: "Ek was tweekeer so 'n goeie filosoof as daardie andere, want waar hulle die teenoorgestelde van die werklike effek beweer, het hulle ook die leuen bygevoeg dat hulle dit in eksperimente gesien het; en ek hét die eksperiment gedoen, en vooraf het fisiese redenasie vir my oortuig daarvan dat die effek moet uitkom soos wat dit inderdaad gebeur."

Die eksperiment word ook bespreek in die "Dialoog Oor die Twee Hoof Wêreldstelsels" (dag twee), maar sonder enige bewering dat dit werklik uitgevoer is. 'n Soortgelyke eksperiment wat deur Galileo en ander skrywers soos Oresme, Clavius en Bruno bespreek word, is die een waar 'n projektiel reguit opwaarts vanaf die aardoppervlak gelanseer word. 'n Algemene Aristoteliaanse-Skolastiese argument was dat, indien die aarde se oppervlak na die ooste sou beweeg, die projektiel aan die westekant van die lanseringspunt sou land, in teenstelling met die algemene waarneming.

Galileo se 1632 boek "Dialoog Oor die Twee Hoof Wêreldstelsels" (dag twee) beskou al die algemene besware wat op daardie stadium teen die idee van 'n bewegende Aarde geopper is. Een van hierdie is dat indien die Aarde om sy eie as sou draai, dit sou beteken dat ons almal teen 'n enorme spoed ooswaarts beweeg, en dat 'n bal wat uit 'n toring laat val word, aan die westekant van die toring sou moes land, aangesien die toring self in daardie tyd 'n sekere afstand ooswaarts sou moes beweeg het. Net so, sou 'n kanonkoeël wat ooswaarts afgevuur word, nader aan die kanon land as een wat weswaarts afgevuur is, omdat die kanon ooswaarts beweeg, en die koeël gedeeltelik sou inhaal. Om sulke argumente te weerlê, word in die boek genoem dat 'n persoon op 'n eenvormig bewegende skip geen gevoel van beweging het nie, en dat 'n kanonkoeël wat vanaf die bopunt van die mas laat val word, direk aan die voet sou land. Om sy punt te bewys, het Galileo se fiktiewe advokaat Salviati die eksperiment wat hieronder beskryf word, voorgestel om die klassieke beginsel van relatiwiteit voor te stel, waarvolgens daar geen interne waarneming is (m.a.w. sonder om, byvoorbeeld, uit die venster te kyk) waardeur 'n mens kan onderskei tussen 'n stelsel wat eenvormig beweeg en een wat in rus is. Enige twee stelsels wat beweeg sonder om te versnel is dus ekwivalent, en enige onversnelde beweging is relatief. Byna drie eeue later, is hierdie idee deur Albert Einstein toegepas op die wette van die elektrisiteit en magnetisme (Maxwell se vergelykings), wat gelei het tot die formulering van die spesiale teorie van relatiwiteit, 'n herhaling van Galileo se argument met inagneming van die destyd bekende wette van swaartekrag en elektromagnetisme.

Salviati se eksperiment gaan soos volg:
Sluit jouself met 'n vriend in die kajuit op, onder die dekke van 'n groot skip, en bring saam met jou 'n paar vlieë, skoenlappers, en ander klein vlieënde diere. Stel ook 'n groot bak water op met 'n paar visse; hang 'n bottel op wat druppel vir druppel in 'n breë bak daaronder laat val. Terwyl die skip nog stilstaan, neem noukeurig waar hoe die diertjies met gelyke spoed na alle kante van die kajuit vlieg. Die vis swem ongeërg in alle rigtings; die druppels val in die bak; en, as jy iets vir jou vriend gooi, moet jy dit nie sterker in een rigting as die ander gooi nie, solank die afstande gelyk is; spring met jou voete bymekaar, en jy bereik gelyke afstande in elke rigting. Wanneer jy al hierdie dinge noukeurig waargeneem het (alhoewel, wanneer die skip nog stilstaan moet alles ongetwyfeld op hierdie manier gebeur), laat die skip met enige spoed wat jy wil voortbeweeg, so lank as wat die beweging uniform is, en nie hierheen en daarheen wissel nie. Jy sal nie die geringste verandering in die genoemde uitwerkings waarneem nie, en kan van geeneen van hulle aflei of die skip beweeg of stilstaan nie. Wanneer jy spring, sal jy op die vloer dieselfde afstande soos voorheen bereik, en jy sal nie groter spronge in die rigting van die hek as die rigting van die boeg uitvoer nie, selfs al beweeg die skip baie vinnig, ten spyte van die feit dat gedurende die tyd wat jy in die lug was, die vloer onder jou voete in 'n teenoorgestelde rigting van jou sprong beweeg. Wanneer jy iets vir jou vriend gooi, sal jy nie meer krag nodig hê om dit tot by hom te kry nie, ongeag of hy in die rigting van die boeg of die hek staan teenoor jou. Die druppels val net soos voorheen in die bak daaronder, sonder om in die rigting van die hek van die skip te beweeg, ten spyte van die feit dat terwyl die druppels in die lug is, die skip 'n hele paar spanwydtes beweeg. Die visse in die water sal in die rigting van die voorkant van hulle bak swem met geen meer moeite as na die agterkant, en sal met ewe veel gemak by aas uitkom wat op enige plek rondom die rand van die bak geplaas word. En ten slotte, die skoenlappers en vlieë sal voortgaan om ongeërg in enige rigting te vlieg, en dit sal nooit gebeur dat hulle in die rigting van die hek saamdrom, asof hulle daardeur uitgeput word dat hulle moet byhou met die beweging van die skip, waarvan hulle vir lang tye geskei is deurdat hulle in die lug vlieg nie. En as rook gemaak word deur wierook te verbrand, sal dit gesien word dat dit in die vorm van 'n wolkie opstyg, wat stilbly, en nie meer na die een kant as die ander beweeg nie. Die oorsaak van al hierdie ooreenkomste van gevolge, is die feit dat die skip se beweging gemeenskaplik is aan al die dinge wat daarbinne bevat is, selfs die lug. Dit is die rede waarom ek gesê het dat dit onder die dekke moet plaasvind; want as dit bo in die ope lug gedoen is, wat nie die beweging van die skip volg nie, sou meer of minder merkbare verskille gesien word in sommige van die gevolge.
 http://arxiv.org/abs/1504.01604

Graney, "Francesco Ingoli's essay to Galileo: Tycho Brahe and science in the Inquisition's condemnation of the Copernican theory," http://arxiv.org/abs/1211.4244

Stillman Drake, Galileo at Work: His Scientific Biography, p. 117


</doc>
<doc id="126390" url="https://af.wikipedia.org/wiki?curid=126390" title="Carina OB1">
Carina OB1

Carina OB1 is ’n reusagtige OB-assosiasie in die Carinanewel en die tuiste van sommige van die swaarste en helderste sterre in die Melkweg. Dit sluit die jong sterreswerms Collinder 228, NGC 3293, NGC 3324, IC 2581, Trumpler 14, Trumpler 15 en Trumpler 16 in, waarvan laasgenoemde die tuiste is van Eta Carinae. Dit bevat ook ’n ander swaar en helder ster, HD 93129A. Dit is sowat 8 000 ligjare van die Aarde af.

Carina OB1 is saam met Sagittarius OB5 en Cygnus OB2 een van die grootste bekende sterassosiasies. Dit is baie makliker om te sien as baie ander assosiasies omdat daar min stofwolke is wat dit verberg. Saam met Carina OB2 is dit sover bekend die swaarste stergroepering in die Melkweg.



</doc>
<doc id="126392" url="https://af.wikipedia.org/wiki?curid=126392" title="Carina OB2">
Carina OB2

Carina OB2 is ’n reusagtige OB-assosiasie in die sterrebeeld Kiel. Dit bevat sowat 91 tot 157 sterre, waarvan baie warm blou sterre van Klas O en Klas B is. 

Dit is wat 3 100 parsek van die Aarde af geleë en is sowat 4 miljoen jaar oud.



</doc>
<doc id="126396" url="https://af.wikipedia.org/wiki?curid=126396" title="David Hilbert">
David Hilbert

David Hilbert (; 23 Januarie 1862 – 14 Februarie 1943) was 'n Duitse wiskundige. Hy word erken as een van die mees invloedryke en universele wiskundiges van die 19de en vroeë 20ste eeue. Hilbert het 'n wye verskeidenheid van fundamentele idees in baie gebiede ontdek en ontwikkel, insluitend invariante teorie en die aksiomatisering van meetkunde. Hy het ook die teorie van Hilbert-ruimtes geformuleer, een van die fondamente van die funksionele analise.

Hilbert het Georg Cantor se versamelingsteorie en transfinite getalle aangeneem en hartlik verdedig. 'n Bekende voorbeeld van sy leierskap in wiskunde is sy aanbieding in 1900 van 'n versameling van die probleme wat die koers vir heelwat van die wiskundige navorsing van die 20ste eeu beïnvloed.

Hilbert en sy studente het aansienlik bygedra tot die stigting van strengheid en belangrike gereedskap ontwikkel wat gebruik word in die moderne wiskundige fisika. Hilbert is bekend as een van die stigters van die bewysteorie en wiskundige logika, sowel as een van die eerste om te onderskei tussen wiskunde en metawiskunde.


</doc>
<doc id="126397" url="https://af.wikipedia.org/wiki?curid=126397" title="Manfred Reichel">
Manfred Reichel

Manfred Reichel (1896-1984) was 'n Switserse mikropaleontoloog wat bekend was vir sy werk op die morfologie van foraminifera, veral alveoliniede. Hy het vir byna veertig jaar as professor aan die Universiteit van Basel gedoseer, waar hy in 1940 die eerste Professor in Paleontologie van die skool geword het. Lukas Hottinger het gedurende hierdie tyd onder hom studeer. Reichel was ook opgelei in dierkunde, en het 'n groot belangstelling gehad in die vlugmeganika van voëls, pterosourusse en vlermuise, waaroor hy verskeie artikels gepubliseer het. 

Reichel was ook 'n bekwame kunstenaar, en sy gedetailleerde styl verleen hom goed om komplekse foraminiferale strukture te illustreer. Sy pen en ink tekeninge van pterosourusse en die vroeë voël Archeopteryx, wat in lewensgetroue weergawes geteken word, bly van sy bekendste werk vandag. 
Selfs volgens vandag se standaarde word veral sy Archeopteryx-illustrasies as akkuraat beskou en geniet dit hoë agting van kenners.



</doc>
<doc id="126398" url="https://af.wikipedia.org/wiki?curid=126398" title="Lukas Hottinger">
Lukas Hottinger

Lukas Hottinger (25 Februarie 1933, Düsseldorf - 4 September 2011, Basel) was 'n paleontoloog, bioloog en geoloog. Hottinger het saam met die Natuurhistoriese Museum van Basel (Switserland) gewerk .

Hottinger was een van die belangrikste kundiges op hedendaagse en fossiel foraminifera. In 1997 verwerf hy die Cushman-toekenning van die ""Cushman Foundation for Foraminiferal Research"" (Journal of Foraminiferal Research, vol. 28/1, 1-2) vir sy lewenslange bydraes tot foraminiferale navorsing. Professor Hottinger het in 1959 sy Ph.D-proefskrif oor Paleoseen en Eoseen Alveolina onder leiding van professor Manfred Reichel voltooi.
Sy proefskrif oor Paleogene Alveolina bevat genus- en spesiedefinisies en veranderings deur die tyd, die begrip van filogenetiese afstammelinge, en hul gebruik in sonale biochronologie.
Gepubliseer as 'n dubbele volume van ""Mémoires Suisse de Paleontologie"" in 1960, bly dit die gesaghebbende werk op hierdie unieke foraminifera. Van 1959 tot 1964 het hy in Morokko gewerk vir die geologiese opname onder leiding van Georges Choubert en Anne Faure-Muret, 'n tyd wat noodsaaklik was vir sy vorming.
Sy bibliografie, wyd gerespekteer deur die internasionale wetenskaplike gemeenskap, bestaan uit meer as 120 referate en ses monografieë. Hierdie bydraes strek wyd oor die geologiese landskap, insluitende onderwerpe wat so uiteenlopend is as stratigrafie, paleo-ekologie en evolusie, en strek geografies van die Indo-Stille Oseaan en Afrika na die noordoostelike Atlantiese Oseaan en die Middellandse See. Benewens sy lidmaatskap van die Switserse Akademie vir Natuurwetenskappe, is professor Hottinger in 1993 vereer met lidmaatskap van die Slowaakse Akademie vir Wetenskappe en Kuns. In 1997 is die Doktoraat Honoris Causa deur die Universidad Autonoma de Barcelona (Spanje) aan hom toegeken.

"'Bibliografie 1959–1990 (gekies). Sedert 1991 voltooi, seleksie met ‡"

Hinte J.E. van 1966. "Orbitoides hottingeri" n.sp. from Northern Spain. Proc. Konink. Neder. Akad. Wet. Serie B, 69, 388–402.

Rahhali I. 1970. Foraminifères benthoniques et pélagiques du Crétacé supérieur du synclinal d'El Koubbat (Moyen Atlas Maroc). Notes et Mémoires du Service géologique du Maroc, 30 (225), 51–98.

Drobne K. 1975. "Hottingerina lukasi" n. gen., n. sp. (Foraminiferida) iz srednjega paleocena v severozahodni Jugoslaviji ("Hottingerina lukasi" n. gen., n. sp. (Foraminiferida) du Paléocène moyen provennant du Nord-Ouest de la Yougoslavie). Razprave, 4.razr. Slovenska akademija znanosti in umetnosti SAZU 18, 242–253, 10 pls, Ljubljana.

Drobne K. 1977. Alvéolines paléogènes de la Slovénie et de l’Istrie. Schweizerische Palaontologische Abhandlungen 99, 1–132.

Caus E. 1979. "Fabularia roselli" n.sp., et "Pseudolacazina" n.gen., foraminiferes de I'Eocene moyen du Nord-Est de I'Espagne. Geobios, 12, 29–45.

Schaub H.P. 1981. Nummulites et Assilines de la Téthys Paléogène: taxonomie, phylogénèse et biostratigraphie. Schweiz Palaeontol Abhand 104–106: 1–236.

Rahaghi A. 1983. Stratigraphy and faunal assemblage of Paleocene-Lower Eocene in Iran. Ministry of Oil, National Iranian Oil Companies, Geological Laboratoires, 10, 1–73.

Langer M.R. 1992. New Recent foraminiferal genera and species from the lagoon at Madang, Papua New Guinea. Journal of Micropalaeontology, 11(1): 85–93.

Johnson E. 1993. Some imperforate larger foraminifera from the Paleogene of Jamaica and the Nicaragua rise. Journal of Foraminiferal Research, 23, 47–65.

Sirel E. 1997. The species of "Miscellanea" Pfender, 1935 (Foraminiferida) in the Thanetian-Ilerdian sediments in Turkey. Revue de Paleobiologie, 16(1), 77–99.

White M.R. 1997. A new species of "Somalina" ("Somalina hottingeri") with partially vacuolate lateral walls from the Middle Eocene of Oman. Micropalaeontology, 16, 131–135.

Sirel E. 1999. Four new genera ("Haymanella", "Kayseriella", "Elaziella" and "Orduella") and one new species of "Hottingerina" from the Paleocene of Turkey. Micropaleontology, 45 (2), 113–137.




</doc>
<doc id="126399" url="https://af.wikipedia.org/wiki?curid=126399" title="Valter Skarsgård">
Valter Skarsgård

Valter Skarsgård (gebore op 25 Oktober 1995) is 'n Sweedse akteur.

Skarsgård is die seun van Stellan Skarsgård en My Agnes, 'n dokter. Hy het vier broers, Alexander, Gustaf, Sam, Bill en een suster Eija. Hy het ook twee half-broers, Ossian en Kolbjörn. Valter Skarsgård het in St Eriks gimnasium gestudeer en gegradueer in 2013.



</doc>
<doc id="126400" url="https://af.wikipedia.org/wiki?curid=126400" title="Saeko (aktrise)">
Saeko (aktrise)

is 'n Japannese aktrise, model en TV-persoonlikheid wat 'n aantal ondersteunende rolle in films en tv-dramas gehad.

Op November 11, 2007, het sy met Yu Darvish getrou. Die twee het die 11/11 datum gekies omdat 11 haar eggenoot Yu se nommer is. Hulle het hul formele troue in Hawaii in Januarie 2008 gehad. Hulle het twee seuns, maar is geskei in 2012.

In 2010, 'n laat druk van die Japannese kiesers het Saeko Darvish (sy was nommer 5) die titel van bofbal se mooiste Vrou vir 2010 gegee.

Saeko is gebore op 16 November, 1986 in Miyazaki, Miyazaki. Sy is 'n gegradueerde van Horikoshi Hoë Skool 'n private hoërskool in Nakano, Tokio, bekend vir die feit dat  baie Japannese bekendes dit bygewoon het.

Sy was 'n mede-gasheer vir die jaarlikse "Girl Pop Factory" vertoning in die somer van 2004.





</doc>
<doc id="126401" url="https://af.wikipedia.org/wiki?curid=126401" title="Orion (mitologie)">
Orion (mitologie)

Orion (Grieks: Ὠρίων) was in die Griekse mitologie ’n reus en jagter vir wie Zeus tussen die sterre geplaas het as die sterrebeeld Jagter, ook bekend as Orion.

Antieke bronne vertel verskillende verhale oor Orion. Daar is twee weergawes van sy geboorte en verskeie van sy dood. Die belangrikste episodes gaan oor sy geboorte iewers in Beosië; sy besoek aan Khios, waar hy prinses Merope ontmoet het en nadat hy haar onteer het, deur haar pa, Oenopion, verblind is; die herwinning van sy sig by Lemnos; sy jagervarings saam met Artemis op Kreta; sy dood deur die boog van Artemis of die angel van die reuseskerpioen, wat die sterrebeeld Skerpioen geword het; en sy verheffing tot die hemele. Die meeste antieke bronne laat sommige episodes uit en verskeie vertel net van een. Dit is onseker of dit was om plek te bespaar en of daar onenigheid oor sy rol in die mitologie was.

Orion is in die Griekste letterkunde as ’n kultusheld beskou. Sy eerste verskyning is as ’n groot jagter in Homeros se epiese verhaal die "Odussee", waar Odusseus sy skadu in die onderwêreld sien. 



</doc>
<doc id="126417" url="https://af.wikipedia.org/wiki?curid=126417" title="Bellatrix">
Bellatrix

Bellatrix, ook bekend as Gamma Orionis, is die derde helderste ster in die sterrebeeld Jagter (Orion); dit lê 5° wes van die rooireus Alpha Orionis (Betelgeuse). Die ster is van tussen die 1ste en 2de magnitude en is effens veranderlik. Dit is omtrent die 25ste helderste ster in die naglug.

Bellatrix is ’n swaar ster met ’n massa van omtrent 8,6 keer dié van die Son. Dit is sowat 25 miljoen jaar oud, oud genoeg om binnekort die laaste van sy waterstof op te gebruik en ’n reusester te word. Die effektiewe temperatuur op sy oppervlak is , wat heelwat warmer is as die 5 778 K op die Son. Hierdie hoë temperatuur veroorsaak die blouwit skynsel wat tipies van Klas B-sterre is. 

Daar is eers vermoed Bellatrix behoort tot die Orion OB1-assosiasie, wat ’n gemeenskaplike oorsprong het en saam deur die ruimte beweeg, saam met die sterre van die Jagter se Belt, Alnitak, Alnilam en Mintaka. Dit is egter tans baie nader as die ander sterre in dié groep. 

Gamma Orionis is die ster se Bayer-naam. Die tradisionele naam, Bellatrix, is Latyn vir "vrouevegter". Dit is ook die Amasonester genoem, wat volgens Richard Hinckley Allen dalk ’n vrye vertaling van die Arabiese naam, "Al Najīd", "Die Veroweraar", is. Bellatrix is een van die vier sterre van die Jagter wat vir lugruimnavigasie gebruik word. 



</doc>
<doc id="126419" url="https://af.wikipedia.org/wiki?curid=126419" title="Marsworth">
Marsworth

Marsworth is 'n dorp en ook 'n civil parish binne Aylesbury Vale distrik in Buckinghamshire, Engeland. Dit is sowat drie kilometer noord van Tring, in Hertfordshire, en tien kilometer oos van Aylesbury. In 2011 het dit 'n bevolking van 741 gehad.

Die dorp se naam is Angel-Saksies van oorsprong: "Mæssanwyrth", wat beteken "Mæssa se werf'. Marsworth is vir die eerste keer in die testament van Aelfgyfu (voor 975) genoem wat sê dat dit aan Edgar die Vreedsame toegestaan is, wat dit op sy beurt bemaak het aan St Etheldreda se Kerk, wat aan die Biskoppe van Ely behoort het, en dit het later aan Brictric, 'n kneg van Eduard die Belyder behoort. Na die Normandiese Verowering is Marsworth (onder die naam "Missevorde") aangeteken in die Domesday Book as die eiendom van Robert D'Oyly en is verbind aan Wallingford, 'n assosiasie wat tot in die 17de eeu voorbestaan het. Die huurders in hierdie tyd was die Bassett-gesin en die land is tussen ses susters opverdeel. Deur hulle huwelike het die landgoed oorgegaan aan die Goldingtons en in hierdie tyd word dit aangeteken as "Marsworth with Goldringtons".

Teen 1319 is daar rekords wat wys dat daar nog verskeie eienare wat verskeie dele van Marsworth bestuur het, insluitend 'n afstammeling van Isabel Bassett, John de Beauchamp, die heer van die Manor by Hawridge. Dit is die eerste aanduiding van 'n konneksie tussen Marsworth en die losstaande manor, of Hawridge, wat moontlik daarop gemik is om woud en somerweiding op die heuwel vir die landgoed oor die smal landengte van Hertfordshire.

Daar was verbindings tussen 'n ander landgoed in Marsworth en die Savoy-paleis in Londen, aan wie die Boughton-gesin dit in 1514 ter ere van Hendrik III toegestaan het. Dit het sedertdien 'n skenking aan St Thomas's Hospitaal geword en in 1876 is dit deur William Brown van Tring verruil vir grond in Essex.

Daar is sedert die 12de eeu rekords van 'n kerk in Marsworth. All Saints Kerk is in die 14de en 15de eeue uitgebrei. Ten spyte van verdere herstelwerk in die eerste deel van die 19de eeu, was die kerk teen 1880 in 'n haglike toestand, en die nuut aangestelde predikant, Rev. F. W. Ragg het met hulp van die gemeente die kerk oor die volgende 25 jaar gerestoureer.

Die konstruksie van die Grand Union Canal in 1929, wat deur die sentrum van Marsworth vloei, het nuwe geleenthede gebring, en die dorp het gevolglik uitgebrei. Binne die gemeentegrens van Marsworth, suidwaarts van die middedorp waar die kanaal die Onderste Icknieldweg kruis, is die dorpie van Startop's End. Tydens bouwerk in 2010 is meer as 40 lyke in ongemerkte grafte ontdek, wat daarna weer begrawe is.

Drie van die vier Tring-reservoirs is naby die dorp, en een van hulle word Marsworth-reservoir genoem.


</doc>
<doc id="126420" url="https://af.wikipedia.org/wiki?curid=126420" title="Hornby Railways">
Hornby Railways

Hornby Railways is 'n Britse modelspoorwegmaak. Sy oorsprong dateer terug na 1901, toe sy stigter, Frank Hornby, 'n patent bekom het vir sy Meccano konstruksiespeelgoed. Die eerste opwentreintjie is in 1920 vervaardig, en in 1938 het Hornby sy eerste 00-maat modeltreine bekendgestel. In 1964 is Hornby en Meccano deur hul mededinger, Tri-Ang, gekoop. Hornby Railways word onafhanklik in die 1980's, en is ook daarna op die Londense Aandelebeurs genoteer. As gevolg van onlangse finansiële probleme word die meerderheid aandele egter tans deur die ommekeerspesialis "Phoenix Asset Management" besit.

Hornby was aanvanklik 'n handelsnaam vir die spoorwegproduksies van Meccano Ltd en was gebaseer in Liverpool. Hulle eerste treintjie, 'n opwen 0-maatmodel (1:48), is in 1920 vrygestel. Elektriese treine het gou gevolg daarna, maar hulle was swak ontwerp en die paar wat wel gebou is, is almal in Frankryk uitverkoop. In 1925 is 'n baie meer suksesvolle elektriese model vrygestel, wat op die hoëspanning van 110 volt ws-krag geloop het.

Weens kommer oor veiligheid, is eerder laespanning 4V- en later ook 6V-motors ingevoer, gevolg deur 'n betroubare 20V ws-stelsel wat in die vroeë 1930's ontwikkel is. Die opwenmodelle het egter steeds die steunpilaar van Hornby se 0-maattreine gebly tot in 1937, en was die enigste loko's wat beskikbaar was in Liverpool-geboude 0-maattreine sedert 1949.

'n Fabriek is in Frankryk opgerig, wat ontwikkel is om sy eie reeks van Franse treintjies te bou, maar Liverpool oorheers uitvoeraktiwiteit elders, met groot getalle van Hornby treine wat na Australië, Nieu-Seeland, Argentinië, Suid-Afrika en Skandinawië uitgevoer is. Selfs al was die uitvoermodelle dikwels in die "buitelandse" kleurskema's geverf, het Hornby treine baie "Brits" gelyk. Hornby het hierna gepoog om die Amerikaanse mark te betree deur 'n fabriek in 1927 in Elizabeth, New Jersey op te rig om Amerikaanse-styl modeltreine te vervaardig.

Hierdie treine was kleurvol en aantreklik, maar lae-mark en net van die opwensoort. Hulle sou waarskynlik misluk in die mark, want verskeie gevestigde Amerikaanse maatskappye kon hulle pryse sny en Hornby kon geen beter-klas goedere of elektriese modelle aanbied nie. In 1929 is Meccano Bpk. se New Jersey-fabriek aan die A.C. Gilbert-maatskappy verkoop en Hornby treintjies het uit die Amerikaanse mark verdwyn teen 1930. Die oorskietvoorraad is in Kanada en die V.K. van die hand gesit, en sekere van die bougereedskap is hergebruik vir produkte in ander markte.

In 1964 het Lyne Bros Ltd., die moedermaatskappy van mededinger Tri-ang Railways, Meccano Ltd. gekoop en Hornby en Tri-ang saamgesmelt in "Tri-ang Hornby". Die voormalige Hornby-lyn is gestaak ten gunste van Tri-ang se goedkoper plastiekontwerpe. Die Hornby Dublo bougereedskap is verkoop aan G & R Wrenn, wat voortgegaan om die meeste van die loko's en rollende voorraad te bou.

Die Tri-ang-groep is in 1971 ontbind toe Meccano Ltd se eienaar, Lyne Bros, bankrotskap in die gesig staar. Die voormalige Tri-ang Hornby is verkoop aan Dunbee-Combex-Marx, wat "Hornby Railways" word in 1972. Teen 1976 het Hornby die detail op sy modelle opgegradeer om die produklyn meer aantreklik te maak vir volwasse amateurs.

In 1980 het Hornby se naam verander na Hornby Hobbies Limited, en word in 1986 'n publieke maatskappy.

Voor-1964 Hornby treintjies het 'n vlak van volwasse versamelaarsbelang gehad sedert die 1940's. In 1969 is die Hornby Spoorwegversamelaarsvereniging gestig om voorsiening te maak daarvoor en tans is die ledetal byna 3000. Die vereniging publiseer 10 tydskrifte per jaar, sowel as ander literatuur. Publikasies oor ouer Hornby en Meccano produkte word oorheers deur diè wat gepubliseer word deur "New Cavendish Books" soos "The Hornby Companion Series", in die besonder Chris & Julie Graebe se "Die Hornby 0-maatstelsel" en Michael Foster se volume oor Hornby Dublo. Triang-Hornby en latere Hornby produkte word verteenwoordig deur die Train Collectors' Association.

Lima was 'n Italiaanse maatskappy wat gewilde, bekostigbare modelspoorwegmateriaal verskaf het, maar die markdruk in die middel-1990's het gelei tot Lima se samesmelting met Rivarossi, Arnold en Jouef. Toe hierdie konsolidasie misluk en bedrywighede gestaak word in 2004, het Hornby Railways al Lima se bates verkry. Teen 2006 is 'n reeks van hierdie produkte beskikbaar gestel onder die Hornby Internasionale handelsmerk, en lokomotiewe is hertoegerus met NEM-koppelings, geveerde buffers en passtukke vir DCC-dekodeerders.



</doc>
<doc id="126422" url="https://af.wikipedia.org/wiki?curid=126422" title="HO-skaal modeltrein">
HO-skaal modeltrein

HO of H0 is 'n skaal wat gebruik word vir modeltreintjies. Dit is die gewildste skaal van modelspoorweg ter wêreld.

Die presiese definisie van die HO of H0 skaal wissel effens volgens land. Volgens die Nasionale Modelspoorwegvereniging (NMRA) standaard S-1.2, wat hoofsaaklik gebruik word in Noord-Amerika, sal 1 werklike voet (304.8 mm) in HO-skaal verteenwoordig. Dit is 'n verhouding van 1:87.0857142, wat gewoonlik afgerond word tot 1:87.1. Volgens die MOROP standaard NEM 010, wat hoofsaaklik gebruik word in Europa, is H0 skaal presies 1:87.

In HO en H0, word spore uitmekaar gespasieer, wat naastenby die standaardspoorwegmeter van verteenwoordig.

Die naam HO is afgelei van die feit dat 1:87 skaal ongeveer die helfte is van dié van O-skaal wat die kleinste van die reeks van ouer en groter 0, 1, 2 en 3 skale is wat deur Märklin vervaardig was rondom 1900. In die meeste Engelssprekende markte word dit deesdae uitgespreek as ""aitch-oh"" en geskryf as die letters HO, maar in Duits word dit uitgespreek as ""hah-nul"", en steeds geskryf met die letter H en nommer 0.

Na die Eerste Wêreldoorlog was daar verskeie pogings om 'n modelspoorweg met die helfte van die grootte van 0 skaal in te voer, wat meer geskik sou wees vir kleiner huisuitlegte en goedkoper om te vervaardig. H0 is geskep om aan hierdie doel te voldoen. Vir hierdie nuwe skaal, is 'n spoorwydte van 16,5 mm ontwerp om die prototipe se standaardmeterbaan na te boots, en 'n modelskaal van 1:87 is gekies. So vroeg as 1922 het die firma Bing in Neurenberg, Duitsland, reeds 'n "tafelbladspoorweg" vir 'n paar jaar bemark. Dit het gekom op verhoogde, kwasi-geballaste spoor met 'n maat van 16.5 mm, wat destyds beskryf is as 00 of H0. Die treinlokomotiewe was aanvanklik van opwenklokwerk voorsien, maar vanaf 1924 was dit elektriesgedrewe. Bykomstighedevervaardigers soos Kibri, bemark geboue, brue en boompies in die ooreenstemmende skaal.

HO-skaaltreine is elders ontwikkel in reaksie op die ekonomiese druk van die Groot Depressie. Die treine het die eerste keer in die Verenigde Koninkryk verskyn, wat oorspronklik 'n alternatief vir die 00-maat was, maar dit kon nie kommersiële vordering maak teen die gevestigde 00-maat nie. Tog het dit baie gewild geword in die Verenigde State, waar belangstelling toegeneem het in die laat 1950's omrede modelspoorweë as speelgoed verminder het, en meer klem geplaas is op realisme in reaksie op entoesiaste se aanvraag. Terwyl die HO-skaal natuurlik meer delikaat is as 0-skaal, laat sy kleiner grootte modelbouers toe om meer besonderhede en meer skaalmyle in 'n soortgelyke omgewing in te pas.


</doc>
<doc id="126423" url="https://af.wikipedia.org/wiki?curid=126423" title="Izak Lessing">
Izak Lessing

Ds. Izak Jacobus Lessing (8 Junie 1906 – 12 Julie 1986) was tussen 1932 en 1948 predikant in twee Gereformeerde werkkringe en daarna tot sy aftrede in 1977 as sekretaris-penningmeester aan die Kerk se Administratiewe Buro op Potchefstroom verbonde. 

Hy het die grade B.A., B.D. en M.A. (Sielkunde) aan die Teologiese Skool Potchefstroom en die PUK verwerf. 

Op 26 Februarie 1932 is hy in die Gereformeerde kerk Barkly-Oos deur ds. Dirk Postma van Burgersdorp bevestig. In die nadraai van die Groot Depressie was dit ’n uitdagende bediening, des te meer veeleisend gemaak deur die koue van die Stormberge.

Gedurende sy bediening in Barkly-Oos is twee belangrike mylpale in die kerkgeskiedenis van Suid-Afrika bereik, naamlik die ingebruikneming van die Afrikaanse Bybel en die Afrikaanse psalmberyming. Op die kerkraad se vergadering van 23 Junie 1933 is aangekondig dat die Nasionale Sinode van die Gereformeerde Kerk wat in daardie jaar in Pretoria byeengekom het, besluit het dat kerkrade die Afrikaanse Bybel in gebruik kon neem sodra dit verskyn het. Die saak is bespreek en van die kant van die kerkraad was geen beswaar daarteen om die Afrikaanse Bybel te aanvaar nie. Hulle het wel gemeen dit sou goed wees as die saak ook voor die gemeente gelê kon word, wat dan toe ook op ’n gemeentevergadering gebeur het. Ook daar is die saak welwillend aanvaar.

Op dieselfde geleentheid is besluit om die verskyning van die Afrikaanse Bybel op 27 Augustus 1933 geestelik te gedenk saam met al die Afrikaanse kerke in die land. Verder is aangekondig dat dit aanbeveel word om die Bybels te bestel deur prop. P.W. van der Walt, wat as Bybelkolporteur aangestel was. 'n Reëlingskommissie vir die fees is ook benoem. 

So is die Afrikaanse Bybel dan op 27 Augustus geestelik in gebruik geneem. Die kollekte wat by die geleentheid opgeneem is, sou soos volg aangewend word: Die helfte sou gebruik word om Bybels vir die armes van die gemeente aan te koop en die ander helfte sou aan die Britse en Buitelandse Bybelgenootskap gestuur word. Vroeg die volgende jaar het hierdie belangrike gebeurtenis nog ’n naklank beleef toe broeders A.P. en P.W. van Heerden ’n Afrikaanse Bybel vir die kansel geskenk het, en toe die Bybels aan minder gegoede lidmate uitgedeel is.

In dieselfde jaar, 1934, is nog ’n feesgeleentheid waargeneem toe die 75-jarige bestaan van die Gereformeerde Kerk in Suid-Afrika ook saam met al die gemeentes feestelik herdenk is. Die kerkraad het toe ook aandag geskenk aan die besluit van die Nasionale Sinode naamlik dat, as blyk van dankbaarheid die gemeentes moes probeer om hulle skuld voor die feesdatum af te betaal. 

Nog ’n belangrike saak in ds. Lessing se tyd was die voorbereiding op die ontvangs van die Afrikaanse psalmberyming. Op die vergadering van 5 Mei 1934 is besluit om twee kollektes by die eersvolgende Nagmaalsgeleentheid af te sonder vir die psalmberyming. In Junie 1936 het die kerkraad besluit wanneer die psalmboek verskyn, dit gebruik kon word in die eredienste; ook die liturgiese formuliere en die Kategismus, wat agter in die psalmboek afgedruk sou wees, sou gebruik kon word. 

Die feestelike ontvangs van die Afrikaanse psalmboek het dan ook in Januarie 1938 plaasgevind. Daar is toe gereël dat oudl. Jacob Steenkamp die psalmboek aan ds. Lessing sou oorhandig, wat dit dan op die kansel sou plaas. ook is besluit dat die gemeente die psalms ritmies sou sing. 

Afgesien van die verskillende feesgeleenthede, moes die kerkraad destyds aandag skenk aan nog belangrike sake. In 1936 is ’n ernstige poging aangewend om 'n fonds daar te stel vir die bevordering van die sendingaksie van die kerk. In die tyd het broeder J.P. Duvenhage van Steynsburg onderneem om tot die bedrag van £300, £5 by te dra vir elke £100 wat uit die kerk bygedra sou word. Die saak is behandel en aangekondig, maar die notule meld nie wat die resultaat was nie. 

Voorts is gereeld aandag geskenk aan die bevordering van die sendingsaak. In Desember 1939 het die voorsitter, ds. Lessing, die kerkraad meegedeel dat 'n gesamentlike kommissie van die kerkrade van die Gereformeerde kerk en Nederduitse Gereformeerde gemeente besluit het om die Reddingsdaadbond te steun, en die verlof van die kerkraad is gevra om ook ander liggame in te skakel by die aksie. Hierdie verlof het die kerkraad geredelik toegestaan. 

In hierdie tyd is weer aandag geskenk aan die poging om twee huise op die grond naas die kerkgebou te bou, wat dan ten bate van die kerk verhuur kon word. Die bouwerk is aangepak en voltooi, maar daar het nog 'n skuld op die geboue gerus; daarom was dit 'n oorsaak van vreugde toe die betrokke kommissie op die vergadering van 31 Mei 1935 aan die kerkraad kon rapporteer dat die skuld gedelg is. 

In dié tyd is die gedagte geopper dat geywer moes word om 'n kerkfonds daar te stel, waarvan die rente gebruik kon word om die gemeente finansieel te steun. Later sou die saak wel vaste vorm aanneem. 

Einde 1940 is die saak van 'n nuwe Nagmaalstel ter sprake gebring. 'n Kommissie is toe aangewys om die moontlikheid te ondersoek en ook die hulp van die susters van die gemeente is verkry. Die gevolg van hierdie aksie was dat 'n nuwe Nagmaalstel die volgende jaar in ontvangs geneem kon word. ln Oktober 1941 het ds. Lessing die kerkraad meegedeel dat hy beroep is na Molteno en dat hy in November sy besluit bekend sou maak. Hy het die beroep aanvaar en is op 19 Desember 1941 eervol losgemaak van die gemeente.

Dit was ook die geval in die gemeentes Molteno, Sterkstroom, Hofmeyr en Queenstown, wat hy in kombinasie van 1941 tot 1948 bedien het. Hier het sy gesondheid weens ’n keelaandoening ’n knak gekry, volgens dr. V.E. d'Assonville "byna die ergste wat met ’n predikant gebeur: die verlies van sy stem. Hierdeur is hy gedwing om as leraar te emeriteer.

Kort nadat hy sy emeritaat aanvaar het, het die Kerk hom op ’n ander terrein nodig gehad, want in 1949 het hy ds. T.T. Spoelstra as sekretaris-penningmeester van die Administratiewe Buro op Potchefstroom opgevolg. Hierdie taak het hy, aldus dr. D.'Assonville, "met die grootste nougesetheid en korrektheid tot in 1977 uitgevoer. Hy het met die uiterste stiptheid en toewyding gewaak oor die Gereformeerde Kerke se belange." In dié tyd was hy af en toe skriba van die kuratore van die Teologiese Skool en moes hy grotendeels die administratiewe belange van "Die Kerkblad" behartig. 

Ná sy aftrede by die Administratiewe Buro in 1977 het hy nog in ’n tydelike hoedanigheid in die Argief van die Teologiese Skool gewerk. Dié taak het hy verrig met die nougesetheid wat so eie aan hom was. Hiermee was hy besig tot die dag voor hy in die hospitaal opgeneem is. 

Ds. Lessing was 54 jaar lank getroud met Martie (née Schutte), wat hom langer as vyf dekades getrou bygestaan het en by wie hy ses seuns gehad het, "manne wat hul plek vol staan in die kerk, volk en die samelewing", aldus dr. D.'Assonville. Sy ses seuns het sy oorskot grafwaarts gedra kort ná n pragtige fees waarop sy 80ste verjaardag gevier is.



</doc>
<doc id="126424" url="https://af.wikipedia.org/wiki?curid=126424" title="Maltose">
Maltose

Maltose, ook bekend as maltobiose of moutsuiker, is 'n disakkaried wat opgebou is uit twee eenhede van glukose wat met 'n α(1→4) binding aanmekaar verbind is. Die isomeer isomaltose het egter 'n α(1→6) binding. Maltose is die twee-eenheid lid van die amilose homoloë reeks - amilose is die hoof strukturele motief van stysel. Wanneer beta-amilase stysel afbreek, word twee glukose-eenhede op 'n slag verwyder, om maltose te lewer. 'n Voorbeeld van hierdie reaksie kom in ontkiemende sade voor, wat daartoe gelei het dat dit vernoem is na mout. In teenstelling met sukrose, is maltose 'n reduserende suiker.

Maltose is deur Augustin-Pierre Dubrunfaut ontdek, maar hierdie ontdekking is nie algemeen erken totdat dit in 1872 bevestig is deur die Ierse chemikus en brouer Cornelius O'Sullivan. Die woord "maltose" kom van die Engelse woord "malt" (mout), gekombineer met die agtervoegsel "-ose", wat gebruik word in die name van suikers en ander koolhidrate.

Maltose is 'n disakkaried: koolhidrate word algemeen verdeel in monosakkariede, oligosakkariede, en polisakkariede, afhangend van die aantal suikersubeenhede wat hulle bevat. Maltose, met twee suikereenhede, is 'n oligosakaried, spesifiek 'n disakkaried, want dit bestaan uit twee glukosemolekules. Glukose is 'n heksose: 'n monosakkaried met ses koolstofatome. Die twee glukose-eenhede is in die piranosevorm en is met 'n O-glikosidiese binding aanmekaar verbind, met die eerste koolstof (C) van die eerste glukose gekoppel aan die vierde koolstof (C) van die tweede glukose, dus (1→4). Die binding word as 'n α-binding benaam omdat die glikosidiese binding aan die anomeriese koolstof (C -) aan die ander kant van die ring is as die CHOH substituent (C van die eerste glukose). As die glikosidiese binding aan dieselfde kant as die CHOH substituent was, sou dit geklassifiseer word as 'n β(1→4) binding, en die gevolglike molekule sou sellobiose wees. Die anomeriese koolstof (C) van die tweede glukosemolekuul, wat nie by 'n glikosidiese binding betrokke is nie, kan 'n α- of β-anomeriese vorm aanneem, om α-maltose of β-maltose te gee.

Een isomeer van maltose is isomaltose. Dit is soortgelyk aan maltose, maar in plaas van 'n α(1→4) binding, is dit in die α(1→6) posisie, dieselfde tipe binding wat voorkom by die vertakkings van glikogeen en amilopektien.

Soos glukose, is maltose 'n reduserende suiker, want die ring van een van die twee glukose-eenhede kan oopmaak om 'n vry aldehied groep te presenteer; die ander een egter nie, as gevolg van die aard van die glikosidiese binding. Maltose kan deur die maltase ensiem, wat die hidrolise van die glikosidiese binding kataliseer, afgebreek word na glukose.

Maltose in waterige oplossing toon mutarotasie, want die α- en β-isomere wat gevorm word deur die verskillende konformasies van die anomeriese koolstof het verskillende spesifieke rotasies, en in waterige oplossings, vorm die twee vorme 'n dinamiese ewewig.

Dit het 'n soet smaak, maar is slegs ongeveer 30-60% so soet soos suiker, afhangende van die konsentrasie. 'n 10% oplossing van maltose is 35% so soet soos sukrose.

Maltose is 'n komponent van mout, 'n stof wat verkry word in die week- en ontkiemproses van graan. Dit is ook teenwoordig in hoogs wisselende hoeveelhede in gedeeltelik gehidroliseerde styselprodukte soos maltodekstrien, stroop en suur-verdunde stysel.

In die mens word maltose afgebreek deur verskeie maltase-ensieme, waardeur twee glukosemolekules gelewer word wat verder verwerk kan word: óf afgebreek om energie te verskaf, óf gestoor as glikogeen. Die gebrek aan die sukrase-isomaltase ensiem in die mens veroorsaak sukrose-onverdraagsaamheid, maar omdat daar vier verskillende maltase-ensieme is, is volkome maltose-onverdraagsaamheid uiters skaars.



</doc>
<doc id="126427" url="https://af.wikipedia.org/wiki?curid=126427" title="Polimiksien">
Polimiksien

Polimiksiene is antibiotika. Polimiksien B en E (ook bekend as kolistien) word in die behandeling van gram-negatiewe bakteriële infeksies gebruik. Hulle werk meestal deur die bakteriële selmembraan op te breek. Hulle vorm deel van 'n breër klas van molekules wat nie-ribosomale peptiede genoem word. Hulle word in die natuur deur gram-positiewe bakterieë soos "Paenibacillus polymyxa" gevorm.

Polimiksien antibiotika is relatief neurotoksies en nefrotoksies, so hulle word gewoonlik slegs as 'n laaste uitweg gebruik, wanneer meer moderne antibiotika ondoeltreffend is of teenaangedui is. Tipiese gebruike is vir infeksies wat veroorsaak word deur "Pseudomonas aeruginosa" wat weerstand teen verskeie antibiotika toon, of deur karbapenemase-produserende "Enterobacteriaceae". Polimiksiene het minder uitwerking op gram-positiewe organismes, en word soms in kombinasie met ander middels (soos trimetoprim) gebruik om die effektiewe spektrum te verbreed.

Polimiksien B word nie uit die spysverteringskanaal geabsorbeer nie, so dit word slegs mondelings toegedien indien die doel is om die svk te ontsmet. 'n Ander roete van toediening word gebruik vir sistemiese behandeling, bv., parenterale toediening (dikwels binneaars) of deur inaseming. Dit word ook ekstern gebruik as 'n room of druppels om otitis externa (oorinfeksie by swemmers) te behandel, of as 'n komponent van drie-antibiotiese salf om velinfeksies te behandel en te voorkom.

Nadat polimiksien aan lipopolisakkariede (LPS) in die buitenste membraan van gram-negatiewe bakterieë bind, ontwrig dit beide die buitenste en die binneste membrane. Die hidrofobiese stert speel 'n belangrike rol in die membraanskade, wat dui op 'n seepagtige megansime.

Verwydering van die hidrofobiese stert van polimiksien B lewer polimiksien nonapeptied, wat nog steeds aan LPS bind, maar nie meer die bakteriële sel doodmaak nie. Dit verhoog egter nog steeds die deurlaatbaarheid van die bakteriële selwand teenoor ander antibiotika, wat toon dat dit nog steeds 'n mate van membraanwanorde veroorsaak.

Gram-negatiewe bakterieë kan weerstand ontwikkel teen polimiksiene deur middel van verskeie veranderinge van die LPS struktuur wat die binding van polimiksiene aan LPS inhibeer.

Weerstand teen hierdie antibiotika neem toe, veral in die suide van China. Onlangs is die geen "mcr-1", wat weerstand teen polimiksiene verleen, uit bakteriële plasmiede in "Enterobacteriaceae" geïsoleer.

Polimiksiene is 'n groep van sikliese nie-ribosomale polipeptiede (NRP) wat deur bakterieë wat deel uitmaak van die genus "Bacillus", meer spesifiek die subgenus Paenibacillus, gesintetiseer word. Polimiksiene bestaan uit 10 aminosuurresidue, waarvan ses L-α,γ-diaminobottersuur (L-DAB) is. Die DAB residue verleen verskeie groepe aan polimiksiene wat by fisiologiese pH positief gelaai is. Sewe aminosuurresidue vorm die hoof sikliese komponent, terwyl die ander drie aan een van die sikliese residue as 'n lineêre ketting gekoppel is, en in óf 6-metieloktanoësuur óf 6-metielheptanoësuur by die N-terminus eindig. Tydens siklisering, word residu 10 aan die oorbruggende residu 4 gekoppel. Die aminosuurresidue en DAB monomere is oor die algemeen in die L- (links) konformasie, maar sekere stamme soos "P. polymyxa" PKB1 is waargeneem met DAB in die D (dekstro) konformasie by posisie 3.

Polimiksien M staan ook bekend as "mattasien".

Die polimiksiene word deur nie-ribosomale peptiedsintetasesisteme in gram-positiewe bakterieë soos Paenibacillus polymyxa opgebou. Soos ander NRP's, word polimiksiene deur sintetases met verskeie modules gesintetiseer, elk met 'n stel ensiemdomeine wat opeenvolgend werk op die groeiende ketting deur die volgende residu by te voeg, en die ketting deur die vorming van peptiedbindings en kondensasiereaksies te verleng. Die finale stappe behels 'n tioesterase domein op die C-terminaal van die laaste module wat die molekule sikliseer en die peptiedketting van die ensiem vrystel.

Polimiksiene word gebruik om LPS kontaminante in monsters te neutraliseer of absorbeer, byvoorbeeld in immunologiese eksperimente. Minimering van LPS kontaminasie kan belangrik wees, want LPS kan sterk reaksies by immuunselle wek, wat eksperimentele resultate kan verdraai.

Omdat polimiksien die deurlaatbaarheid van die bakteriële membraanstelsel verhoog, word dit ook in kliniese werk gebruik om die vrystelling van afgeskeide gifstowwe te verhoog, soos byvoorbeeld "Shiga" gifstof van "Escherichia coli".

Die globale probleem van die uitbreiding van antimikrobiese weerstand het gelei tot 'n hernude belangstelling in polimiksiene.


</doc>
<doc id="126428" url="https://af.wikipedia.org/wiki?curid=126428" title="Koos du Plooy">
Koos du Plooy

Ds. Jacobus Stephanus du Plooy (noemnaam Koos, Johannesburg, 16 Januarie 1938 – Postmasburg (waarskynlik), 14 Oktober 1982) was predikant in twee Gereformeerde kerke, naamlik Vanderbijlpark-Suid van 1963 tot 1966 en daarna Postmasburg tot sy onverwagte dood weens ’n hartaanval in die ouderdom van 44 jaar.

Koos du Plooy was die oudste seun van ds. J.F. (Jan Frederik) du Plooy en mev. Johanna Magrieta du Plooy (nee Le Roux), predikantspaar van die Gereformeerde kerk Johannesburg-Oos (Jeppe) ten tyde van hul eersteling se geboorte. Nadat hy gematrikuleer het, skryf hy in 1955 aan die PU vir CHO in vir die B.A.- en Th.B.-graad. Hy behaal die B.A. in 1958 en die Th.B. in 1962. As student het hy veral in die studie van Grieks, Hebreeus en Latyn uitgeblink. As sportman het hy voetbal vir die eerste span van die universiteit en ook vir Wes-Transvaal gespeel. 

As studenteleier is hy tot studenteraadsvoorsitter verkies en ontvang ook die Abe Baileybeurs vir 'n oorsese reis. In Februarie 1963 is hy deur sy vader as die eerste predikant van Vanderbijlpark-Suid bevestig. Drie jaar later het hy 'n beroep na Postmasburg aanvaar, waar hy tot sy dood gebly het. In dié tyd, 1974, het hy net enkele vakke vir die graad B.Juris. gekort.

Ds. J.L. Ras skryf in sy lewensberig in die GKSA se "Almanak" van 1984: "In die gemeente van Postmasburg is met groot dankbaarheid melding gemaak van sy ywerige en voortreflike bediening. Hy was 'n dinamiese prediker. In die kerkverband het hy 'n leidende rol gespeel. In die Klassis Griekwaland-Wes en Partikuliere Sinode Noordwes was hy 'n leier. Telkemale was hy voorsitter van hierdie vergaderings. Hy was ook 'n aantal jare lid van die Kuratore van die Hammanskraalse en Potchefstroomse Teologiese Skool. Daarbenewens het hy in verskeie deputaatskappe van die Nasionale Sinode gedien. 

Ds. Ras skryf: "Hierdie gelowige kind van God het gewerk en gedien soos iemand wat geweet het dat sy tyd min was. Aan die Here die dank vir so 'n besondere mens — 'n vriend, 'n broer, 'n seun, 'n eggenoot en vader, 'n kollega, 'n bedienaar van die Woord!"

Ds. Du Plooy het ook buite die grense van sy kerk op Postmasburg en in Noord-Kaapland in die gemeenskap diens gelewer. As voorsitter van drie skoolkomitees en die skoolraad en die beheerraad van die Elizabeth Conradie-skool in Kimberley het hy die onderwys en jeug van sy volk gedien. In die Weermag het hy die rang van majoor beklee. 

Vanaf 1969 was hy voorsitter van Griekwaland-Wes se Ontwikkelingsvereniging. In 1973 het die kabinet hom aangestel as voorsitter van die latere Noord-Kaaplandse Administrasieraad. In 1980 is hy verkies tot adjunkpresident van die Raad van Voorsitters en Hoofdirekteure van Administrasierade en tot lid van die Nywerheidsraad van hierdie liggaam. As bewys van erkenning is die kantore van die Administrasieraad in Kimberley na hom genoem. 

Op 5 Oktober 1963 is ds. Du Plooy met Martie (Martha Louisa) Goulding getroud. Uit die huwelik is 'n seun en drie dogters gebore. Op 14 Oktober 1982 het hy plotseling weens 'n hartaanval beswyk. Sy vader het hom met langer as 10 jaar oorleef en is oorlede op 28 November 1992.



</doc>
<doc id="126434" url="https://af.wikipedia.org/wiki?curid=126434" title="Shinigami-kun">
Shinigami-kun

is 'n Japannese tv-drama - reeks wat gebaseer is op die manga van dieselfde naam deur Koichi Endo. Die draaiboekskrywer is Hiroshi Hashimoto wat bekend is vir "Thermae Romae 2" (2014) en "Flying Colors"(2015). Satoshi Ohno, wat 'n lid van die Japannese idool groep Arashi is, speel die hoofrol. Mirei Kiritani het ook in 'n ondersteunende rol verskyn. Dit het 'n gemiddelde kykersgradering van 9.7% ontvang.

Shinigami-kun, ook bekend as Shinigami-kun #413, is 'n nuweling doodsengel wie se werk dit is om mense in te lig van hul naderende dood, en hulle siele aan die gees wêreld bring op hul dood. Hy verskyn met sy handtekening frase "Baie Geluk! Ek is hier om jou aan te roep." Egter, omdat hy 'n nuweling is, het hy 'n neiging om bevooroordeeld besluite te maak in die rigting van die menslike kant, wat die reël  van van sy wêreld oortree en veroorsaak dat hy deur sy opperbevel berispe word.




</doc>
<doc id="126435" url="https://af.wikipedia.org/wiki?curid=126435" title="Sopwith Pup">
Sopwith Pup

Die Sopwith Pup was 'n Britse dubbeldekker vegvliegtuig wat tydens die Eerste Wêreldoorlog diens gedoen het. Die vliegtuig was die Geallieerdes se antwoord op die "Fokker Vrees" van 1916. Dit het die Geallieerdes gehelp om die oorhand oor die Duitse Lugmag te kry. Dit is later vervang met die Sopwith Camel. Die vliegtuig was aanvanklik bekend as die "Admiralty Type 9901" en het dieselfde tussen vlerke stutte gehad as die "Sopwith 1½ Strutter" maar die vlerke was 20% kleiner vandaar die bynaam "Pup" en wat later die amptelike naam geword het. Die vliegtuig was uiters beweeglik en het uitstekend gedoen in luggevegte. Dit het diens gedoen in beide die Britse Lugmag asook die Britse Vloot se lugarm waar dit 'n reputasie as formidabele vegter opgebou het. Dit was teen hoë hoogtes nog steeds kompiterend. Die nr. 8 Eskader van die vloot het oor 'n periode van twee maande in 1916 20 Duitse vliegtuie afgeskiet met die "Pup". Daar was meer as 1,770 van die vliegtuie vervaardig. Die modelle wat met die 100 perdekrag "Gnome Monosoupape"-motor toegerus is was gebruik om die Britse tuisland te verdedig.

Die Britse Vloot het baanbrekerswerk met die vliegtuig gedoen, dit was die eerste vliegtuig om op 'n skip te land op 2 Augustus 1917.




</doc>
<doc id="126436" url="https://af.wikipedia.org/wiki?curid=126436" title="Zsófia Torma">
Zsófia Torma

Zsófia Torma (26 September 1832 - 14 November 1899) was 'n Hongaarse argeoloog, antropoloog en paleontoloog.

Torma is gebore in Csicsókeresztúr, Beszterce-Naszód County, Oostenryk-Hongarye (vandag Cristeştii Ciceului, Bistriţa-Năsăud County, Roemenië). Sy was grootliks selfopgelei. Die simbole en skrifte op klei voorwerpe wat sy tydens 'n uitgrawing in Hunyad County gevind het, was 'n argeologiese sensasie. Sy het ook artefakte van die 6 000 tot 7 000 jaar oue Tordos-kultuur gevind, waarvan sommige met Vinca-simbole bedek was.

Haar bekendste werk, die ""Ethnographische Analogien"", is in 1894 in Jena gepubliseer.

Torma het 'n belangrike rol gespeel in die stigting van die Nasionale Museum van Transsylvaniese Geskiedenis van Kolozsvár (hedendaagse Cluj-Napoca), aan wie sy haar argeologiese versameling in haar testament bemaak het. Op 24 Mei 1899 het sy die eerste vrou geword om 'n eredoktor by die Babeş-Bolyai Universiteit te word. Sy is in 1899 in Szászváros (hedendaagse Orăştie) oorlede.





</doc>
<doc id="126437" url="https://af.wikipedia.org/wiki?curid=126437" title="Ronald Pearson Tripp">
Ronald Pearson Tripp

Ronald Pearson Tripp (1914-2001) was 'n Britse paleontoloog wat gespesialiseer het in trilobiete. Hy was grootendeels selfopgelei. Tripp is in 1914 in Engeland gebore, en was 'n gesaghebbende op die taksonomie van die trilobietfamilies Encrinuridae, Lichidae en Lichakephalidae - laasgenoemde wat deur hom benaam is. Hy het die gedeelte oor die superfamilie Lichacea geskryf vir die monumentale ""Treatise on Invertebrate Paleontology"", wat in 1959 gepubliseer is. Hy het ook verskeie artikels en monografieë oor hierdie families geskryf, asook publikasies oor hele trilobietfaunas.
As Genoot van die Royal Society of Edinburgh, Tesourier van die Paleontologiese Vereniging en Assosiaat van die Natuurhistoriese Museum, het hy baie nuwe spesies en hoër taxa van trilobiete, veral van die Ordovisiese-gesteentes van die Verenigde Koninkryk, gevestig voordat hy sy navorsing wêreldwyd uitgebrei het. Na sy vrou Doris se dood in 1980, het hy later met Phyllis Forrest getrou het en na Toronto verhuis. Hier het hy sy trilobietnavorsing as Medewerker van die Royal Ontario Museum voortgesit nadat hy wettig blind geword het. Tripp is in 2001 in Toronto dood, en Phyllis het skielik twee maande later gesterf.




</doc>
<doc id="126441" url="https://af.wikipedia.org/wiki?curid=126441" title="Vlag van Tadjikistan">
Vlag van Tadjikistan

Die nasionale vlag van Tadjikistan is op 24 November 1992 amptelik in gebruik geneem. Die vlag vertoon ’n horisontale driekleur in rooi, wit en groen met ’n kroon en sterreboog met sewe sterre in goud in die middel.

Die middelste wit baan is ’n anderhalf keer so hoog soos die rooi en groen bane. Die rooi stel die eenheid van die volk voor, die groen stel die vrugbare valleie voor en die wit stel die sneeu en ys van die berge en die kleur van katoen voor.

Die kroon en sterre is in ’n reghoek geplaas wat 80% van die hoogte van die wit baan beslaan. Die kroon stel die Tadjikse volk voor aangesien die naam "Tadjik" in die volksetimologie met die Persiese "tâj" (wat kroon beteken) verbind word.

In die tyd van die Sowjetunie het die Tadjikistan SSR die vlag van die Sowjetunie gebruik wit en groen horisontale bane, die nasionale kleure, in die onderste helfte van die vlag. Tadjikistan was op 20 Maart 1953 die laaste van die 15 Sowjetrepublieke om hierdie nuwe vorm van vlae van die Sowjet-Republiek aan te neem. Voorheen het die vlae van die Sowjetrepublieke slegs die naam van die republiek onder die hamer en sekel vertoon.

In die proses om onafhanklikheid te verkry, is ’n nuwe nasionale vlag, in navolging van ander opvolgerstate van die Sowjetunie, aangeneem. Tussen 1991 en 1992 is slegs die kommunistiese simbole, die hamer en sekel verwyder.

Die standaard van die President van Tadjikistan is in 2006 bekendgestel ter geleentheid van die inwydingseremonie van Emomali Rahmon se derde termyn as staatshoof. Die gebruik dieselfde driekleur as die nasionale vlag maar het ’n afbeelding van die "Derafsh Kāviāni", die Sassanidiese koninklike standaard, met ’n gevleuelde leeu op ’n blou agtergrond daarbinne onder ’n kleiner voorstelling van die kroon en sterreboog.



</doc>
<doc id="126442" url="https://af.wikipedia.org/wiki?curid=126442" title="Sopwith Dolphin">
Sopwith Dolphin

Die Sopwith Dolphin is 'n Britse dubbeldekker vegvliegtuig wat tydens die Eerste Wêreldoorlog diens gedoen het. Die "Dolphin" het voortgespruit uit 'n reeks vliegtuig ontwikkelings van Sopwith en daar was veral gefokus op vlieënier uitsig van uit die kajuit en bewapening. Die boonste vlerk was laer gemonteer, net bo die kajuit met 'n gaping in die vlerk sodat die vlieënier se kop bo kon uitsteek. Dit het veroorsaak dat die vliegtuig nie gewild onder alle vlieëniers was nie; hulle was bang dat die vlieënier beseer kon word met ongelukke waar die vliegtuig vorentoe oor rol. Dit het tot gevolg gehad dat ekstra beskerming oor die kajuit aangebring was. Kaptein Gillett van 79 Eskader het 14 vyandelike vliegtuie en 3 lugbalonne afgeskiet.

Die "Dolphin Mk I" is in 1917 in diens gestel en daar is 1,532 van die vliegtuie vervaardig. Daar was ook kleiner getalle Mk II en III's vervaardig met ander motors.




</doc>
<doc id="126443" url="https://af.wikipedia.org/wiki?curid=126443" title="Le Bois-Robert">
Le Bois-Robert

Le Bois-Robert is 'n Franse dorp in die département Seine-Maritime (région Normandië), suid van Dieppe, met sowat 350 inwoners (2014).

Die dorp is geleë in die Pays de Caux. 


</doc>
<doc id="126445" url="https://af.wikipedia.org/wiki?curid=126445" title="Sopwith Driedekker">
Sopwith Driedekker

Die Sopwith Driedekker is 'n Britse trippeldekker vegvliegtuig wat tydens die Eerste Wêreldoorlog diens gedoen het. Dit was ook die eerste driedekker vliegtuig. Hierdie vliegtuig was ontwikkel met twee doelwitte: klimvermoë en beweegbaarheid. Dit ontwerp was ietwat van 'n waagstuk, die romp van die Sopwith Pup was gebruik, toegerus met 'n kragtiger motor en die ekstra vlerk bygevoeg. Die Driedekker was nie meer beweegliker as die "Pup" nie maar kon vinniger klim as enige vliegtuig op daardie stadium. Na die nooiensvlug op 28 Mei 1916 is die vliegtuig onmiddellik na die front gestuur vir luggeveg toetsing. Binne 15 minute nadat dit die front bereik het was die vliegtuig opgestuur om 'n Duitse vliegtuig aan te val. Waarnemers was verstom oor die vliegtuig se klimvermoë: dit het 3660 m binne 13 minute bereik.

Produksie is onmiddellik begin en die Lugarm van die Britse Vloot het die vliegtuig met groot sukses gebruik vanaf Februarie tot Julie 1917. Die Kanadese B-vlug van 10 Eskader het 87 oorwinnings behaal in 12 weke met die Driedekker. Duitse vlieëniers het die vliegtuig opsetlik vermy. Die Duitse Ministerie het 'n prys uit geloof vir enige persoon wat 'n vliegtuig kan ontwerp met die vermoë van die Driedekker. Anthony Fokker het begin om so 'n vliegtuig te ontwerp maar nadat 'n Driedekker in sy hande geval het, het hy dit gebruik as basis. Die gevolg was die Fokker Dr.I.




</doc>
<doc id="126447" url="https://af.wikipedia.org/wiki?curid=126447" title="Lourens van der Vyver">
Lourens van der Vyver

Ds. Lourens Stephanus van der Vyver (noemnaam Louwtjie, Steynsburg, 19 Februarie 1931 – Pretoria, 12 Februarie 1983) was van 1956 tot sy dood predikant vyf Gereformeerde kerk, naamlik Theunissen (1956–1960), Daspoort (1960–1965), Groblersdal (1965–1969), Voortrekkerhoogte (1969–1974) en Wierdapark (1974–1983).

Lourens van der Vyver het sy opleiding op sy geboortedorp ontvang en hom begin 1949 aan die PU vir CHO as student ingeskryf om vir predikant te leer. Volgens ds. A.S.L. Minnaar, wat sy lewensberig in die GKSA se "Almanak" van 1984 geskryf het, het dit "spoedig geblyk dat hy oor mooi gawes van hart en hoof beskik" het. Hy het aktief deelgeneem aan studenteverenigings en was onder andere redakteur van die studenteblad "Die Wapad". Onder sy medestudente was hy geliefd – altyd beginselvas en iemand wat nie geskroom het om sy standpunt te stel nie, maar altyd bereid om na ander te luister. Aan die PUK het hy die grade B.A. (1951) en Th.B. (1955) verwerf

Begin 1956 het prop. Van der Vyver 'n beroep aanvaar na die Gereformeerde kerk Theunissen, in kombinasie met Bultfontein. Na 'n bedieningstyd van bykans vyf jaar, het hy ’n beroep aangeneem na Daspoort, waar hy gearbei het van 1960 af as reeds die vyfde predikant van die 20 jaar oue gemeente. Hierna het hy in 1965 ’n beroep aanvaar na Groblersdal, maar ook daar het hy nie lank gebly nie, want in 1969 word hy kapelaan in die weermaggemeente Voortrekkerhoogte. 
Toe die burgerlike deel van die gemeente in 1974 afstig as GK Wierdapark, het ds. Van der Vyver die beroep na die nuwe gemeente aanvaar, waar hy sowat nege jaar lank met besonderse seën gearbei het tot met sy plotseling afsterwe op 12 Februarie 1983, 'n week voor hy 52 sou word. Ds. Minnaar skryf: "In sy werk was hy pligsgetrou en nougeset. Alles moes sekuur korrek wees tot in die kleinste besonderhede. Die Saterdagoggend met sy afsterwe was sy preke vir Sondag gereed, sowel as die gemeenteblad wat hy versorg het. 

Onder sy leiding is 'n sierlike kerkgebou in Theunissen opgerig – so ook in Wierdapark, waar hy die hele organisasie in verband met die oprigting van die kerkgebou behartig het volgens die stelsel van eienaarbouer, waardeur hy die gemeente baie geld bespaar het.

Ds. A.S.L. Minnaar beskryf ds. van der Vyver in sy lewensberig in die "Almanak" van 1984 as "'n blymoedige gelowige, 'n waardige bedienaar van die Woord, 'n liefdevolle, sorgsame eggenoot en vader, 'n gewaardeerde vriend. Sy veelsydige gawes het sy gemeentes sowel as die gemeenskap waar hy gewoon het, ten goede gekom. 

"Op meerdere vergaderings het hy sy deel gedoen deur in verskeie deputategroepe te dien. In die gemeenskap het hy diens gelewer in skoolkomitees, beheerrade en skoolraad, en ten tye van sy afsterwe was hy lid van die stadsraad van Verwoerdburg. 

In Maart 1957 het hy in die huwelik getree met Rita Smit, sy nooientjie uit sy studentetyd. Uit dié huwelik is drie kinders gebore.



</doc>
<doc id="126448" url="https://af.wikipedia.org/wiki?curid=126448" title="Lood(II) asetaat">
Lood(II) asetaat

Lood(II) asetaat (Pb(CHCOO)), ook bekend as loodasetaat, looddiasetaat, of loodsuiker, is 'n wit kristallyne chemiese verbinding met 'n soeterige smaak. Dit word gemaak deur lood(II) oksied met asynsuur te behandel. Soos ander loodverbindings, is dit giftig. Loodasetaat is oplosbaar in water en gliserien. Met water vorm dit die trihidraat, Pb(CHCOO)·3HO, 'n kleurlose of wit effloresserende monokliniese kristallyne stof.

Loodasetaat word as 'n reagens gebruik om ander loodverbindings voor te berei, en as 'n fikseermiddel vir 'n sekere kleurstowwe. In lae konsentrasies, dit is die hoof aktiewe bestanddeel in progressiewe tipes haarkleurstowwe. Loodasetaat word ook gebruik as 'n mordent in tekstieldruk en tekstielkleurprosesse, en as 'n droogmiddel by verf en vernis. Dit is histories gebruik as 'n versoeter en in skoonheidsmiddels.

Loodasetaat gemaak kan word deur loodmetaal in asynsuur en waterstofperoksied te kook. Hierdie metode sal ook werk met loodkarbonaat of loodoksied.

Pb(s) + HO(aq) + 2 H(aq) → Pb(aq) + 2 HO(l) 
Pb(aq) + 2 CHCOO(aq) → Pb(CHCOO)(aq)

Lood(II) asetaat kan ook gemaak word via 'n verplasingsreaksie tussen koper asetaat en loodmetaal:

Cu(CHCOO) + Pb → Cu + Pb(CHCOO)

Soos ander lood(II) soute, het lood(II) asetaat 'n soet smaak, wat gelei het tot sy historiese gebruik as 'n suikerplaasvervanger. Die antieke Romeine, wat min versoeters buiten heuning gehad het, het mos (druiwesap) in loodpotte gekook om 'n suikerstroop ("defrutum") te maak wat verder gekonsentreer is om sogenaamde ""sapa"" te maak. Hierdie stroop is gebruik om wyn te versoet en om vrugte te versoet en te preserveer. Dit is moontlik dat lood(II) asetaat of ander loodverbindings in die stroop ingeloog het, en sodoende loodvergiftiging veroorsaak het. Loodasetaat word nie meer in die produksie van versoeters gebruik nie, as gevolg van sy erkende toksisiteit. Moderne chemie kan dit maklik opspoor, wat daartoe gelei het dat sy onwettige gebruik amper heeltemal opgehou het.

Pous Clement II het in oktober 1047. 'n Toksikologiese ondersoek van sy oorskot in die middel van die 20ste eeu het die eeue-oue gerugte bevestig dat hy met loodsuiker vergiftig is. Dit is nie duidelik of hy vermoor is nie.

In 1787 het skilder Albert Christoph Dies per ongeluk ongeveer ¾oz (20 g) loodasetaat ingesluk. Hy het stadig en onvolledig hiervan herstel, en het tot sy dood in 1822 met die gevolge geleef.

Alhoewel die gebruik van lood(II) asetaat as 'n versoeter toe reeds onwettig was, het komponis Ludwig van Beethoven aan loodvergiftiging gesterf wat veroorsaak is deur wyn wat met lood asetaat versoet is.

In die 1850's het Mary Seacole lood(II) asetaat saam met ander middels tydens 'n choleraepidemie in Panama as medikasie aan pasiënte toegedien.

Lood(II) asetaat, sowel as wit lood, is dwarsdeur die geskiedenis in skoonheidsmiddels gebruik.

Dit word nog steeds in die VSA gebruik in haarkleurprodukte vir mans. Die US Food and Drug Administration sien hierdie gebruik as veilig, omdat menslike toetse getoon het dat die lood nie tot die bloedstroom deurdring nie, en ook nie geabsorbeer word nie. Dit is egter in Kanada verban in skoonheidsmiddels in 2005 (effektief aan die einde van 2006); 'n besluit wat gebaseer is op toetse wat moontlike kankerwekkendheid en reproduktiewe toksisiteit getoon het. Dit word ook verbied in die Europese Unie en is sedert 1988 in Kalifornië op die "Proposition 65" waarskuwingslys as 'n karsinogeen.

Lood(II) asetaat oplossing was 'n algemene boereraat vir seer tepels. In die moderne medisyne was dit vir 'n ruk lank gebruik as 'n bloedstelpmiddel, in die vorm van Goulard se Ekstrak, en dit is ook al gebruik om reaksies op gifklimop te behandel.

Loodasetaatpapier word gebruik om die giftige gas waterstofsulfied op te spoor. Die gas reageer met lood(II) asetaat op die klam toetspapier om 'n grys neerslag van lood(II) sulfied te vorm.

'n Waterige oplossing van lood(II) asetaat is die byproduk van die 50/50 mengsel van waterstofperoksied en wit asyn wat gebruik word in die skoonmaak en instandhouding van vlekvrye staal vuurwapenknaldempers. Die oplossing word geroer deur die borrelaksie van die waterstofperoksied, en die hoofreaksie is die oplos van loodneerslae binne die onderdrukker deur die asynsuur, wat loodasetaat vorm. Weens sy hoë toksisiteit, moet hierdie oplossing toepaslik weggedoen word deur 'n chemiese verwerkingsfasiliteit. Die oplossing kan ook met swaelsuur behandel word om 'n neerslag van bykans onoplosbare lood(II) sulfaat te vorm, wat dan verwyder kan word deur meganiese filtrasie, en wat veiliger is om te hanteer as waterige lei asetaat.

Loodsuiker is voorheen bygevoeg by lynolie tydens verhitting om "gekookte" lynolie te vorm, wat vinniger as die rou lynolie met suurstof reageer om te verhard.


</doc>
<doc id="126450" url="https://af.wikipedia.org/wiki?curid=126450" title="Duodji">
Duodji

Duodji is 'n tradisionele Sami handwerk, wat terug dateer na 'n tyd wanneer die Sami ver meer geïsoleerd was van die res van die wêreld as wat hulle vandag is. Duodji gereedskap, klere en bykomstighede is funksioneel en nuttig, en kan ook artistieke elemente insluit. Sami duodji kunstenaars is in staat om funksie en kuns saam te bring in 'n fyn manier, om pragtige werke van kuns te skep.

Hierdie funksionele items sluit messe, kaste, dames sakke, hout koppies, sekere artikels van klere, ens. Duodji items  is gemaak en bedoel om gebruik te word in 'n alledaagse werk omgewing.

Sami-handwerk is tradisioneel verdeel in twee subgroepe, mans en vroue se handwerk. Mans het meestal hout en horings gebruik, asook ander bene van rendier wanneer hulle gesny is, terwyl vroue leer en wortels gebruik het. Die tradisionele Sami-kleure is rooi, groen, blou en geel.

Duodji kunstenaars is nog steeds aktief in Sapmi en  gaan nog steeds vort met die tradisies van Duodji. Hoewel daar 'n effense veranderinge in die tradisionele Duodji is, vandag is hulle beskou as waardevolle stukke van kuns deur versamelaars van regoor die wêreld. Sommige van die huidige Duodji kunstenaars is Olov Svonni, Martin Kuorak, Anders Sunna, Lars Pirak en Per Olof Utsi.

Die tradisionele kostuum, die gákti, is van baie groot kulturele belang en is hoofsaaklik gebruik vir troues, begrafnisse, en ander kulturele gebeurtenisse. Die gákti se voorkoms verskil van plek tot plek en dit is geneig om  meer in die suide van Sápmi te wees as in die noorde. Leer, senings, en wol is tradisioneel gebruik om gákti te maak, maar vandag kan albei fluweel en sy gebruik word.



</doc>
<doc id="126458" url="https://af.wikipedia.org/wiki?curid=126458" title="Aschberg">
Aschberg

Die Aschberg (Tsjeggies: "Kamenáč") is 'n berg op die grens tussen die Suidoos-Duitse deelstaat Sakse en Boheme in die Tsjeggiese Republiek. Die bergpiek is aan die Tsjeggiese kant van die grens geleë, op 936 m bo seevlak.



</doc>
<doc id="126459" url="https://af.wikipedia.org/wiki?curid=126459" title="Antonio Abetti">
Antonio Abetti

Antonio Abetti (19 Junie 1846 - 20 Februarie 1928) was 'n Italiaanse sterrekundige.
Hy is in San Pietro di Gorizia (Šempeter-Vrtojba) gebore, en het hy 'n graad in wiskunde en ingenieurswese aan die Universiteit van Padua behaal. Hy het in 1879 met Giovanna Colbachini getrou en het twee seuns gehad. Hy het in Arcetri gesterf.

Abetti het hoofsaaklik in posisionele sterrekunde gewerk en baie waarnemings gemaak van klein planete, komete en ster okkultasies. In 1874 was hy deel van 'n ekspedisie onder leiding van Pietro Tacchini om 'n oorgang van Venus met 'n spektroskoop waar te neem. Later het hy direkteur van die Osservatorio Astrofisico di Arcetri geword, en 'n professor aan die Universiteit van Florence. Hy het die sterrewag in Arcetri opgeknap deur 'n nuwe teleskoop te installeer.




</doc>
<doc id="126460" url="https://af.wikipedia.org/wiki?curid=126460" title="Günter Asser">
Günter Asser

Günter Asser (26 Februarie 1926, Berlyn – 23 Maart 2015) was 'n professor emeritus van logika en wiskunde by die Universiteit van Greifswald. Hy het reeds talle volumes op filosowe en wiskundiges gepubliseer. Sy eie navorsing was in berekenbaarheidsteorie.

In 1954, met sy doktorale adviseur Karl Schröter, stig hulle die tydskrif "Zeitschrift für Mathematische Logik und Grundlagen der Mathematik", wat later "Mathematical Logic Quarterly" geword het.



</doc>
<doc id="126461" url="https://af.wikipedia.org/wiki?curid=126461" title="Giorgio Abetti">
Giorgio Abetti

Giorgio Abetti (5 Oktober 1882, Padua, Italië - 24 Augustus 1982, Firenze, Italië) was 'n Italiaanse sterrekundige wat op sonne gespesialiseer het. 

Hy is in Padua gebore, die seun van die bekende sterrekundige Antonio Abetti. Hy was opgelei by die Universiteit van Padua en die Universiteit van Rome. 

Hy het sy loopbaan by die Collegio Romano-sterrewag in Rome begin as 'n assistentsterrekundige. In 1921 het hy sy vader as direkteur van die Osservatorio Astrofisico di Arcetri opgevolg en tot 1957 voortgesit. Terselfdertyd was hy ook professor aan die Universiteit van Florence en het tot 1957 in hierdie posisie voortgegaan.

Giorgio Abetti is bekend vir die ekspedisies wat hy na Siberië (1936) en Soedan (1952) gelei het om sonsverduisterings waar te neem. Hy was ook 'n besoekende professor aan die Universiteit van Kaïro in 1948-49. Hy was die vise-president van die Internasionale Sterrekunde Unie in 1938 en het die Medaglia d'argento van die Italiaanse Geografiese Genootskap (1915), die Premio-reaal van die Accademia dei Lincei (1925) en die Janssen-medalje (1937) ontvang.

In 1937 het Abetti die Prix Jules Janssen, die hoogste toekenning van die "Societe Astronomique de France", die Franse Sterrekundige Vereniging, ontvang.

Die Abetti krater op die maan en asteroïde 2646 Abetti word na hom en sy pa Antonio Abetti vernoem.

Hy is die skrywer van verskeie werke rakende astronomie.




</doc>
<doc id="126462" url="https://af.wikipedia.org/wiki?curid=126462" title="Universiteit van Padua">
Universiteit van Padua

Die Universiteit van Padua (Italiaans: Università degli Studi di Padova, UNIPD) is 'n vooraanstaande Italiaanse universiteit geleë in die stad Padua, Italië. Die Universiteit van Padua is in 1222 gestig as 'n regskool en was een van die mees vooraanstaande universiteite in vroegmoderne Europa. Padua is die tweede oudste universiteit in Italië en die wêreld se vyfde oudste universiteit. In 2010 het die universiteit ongeveer 65 000 studente gehad, en in 2016 was dit geklassifiseer as die beste universiteit onder Italiaanse tersiêre instellings van hoër onderwys met meer as 40 000 studente.



</doc>
<doc id="126463" url="https://af.wikipedia.org/wiki?curid=126463" title="Universiteit van Rome">
Universiteit van Rome

Die Sapienza Universiteit van Rome (Sapienza - Università di Roma), ook genoem Sapienza of die "Universiteit van Rome", is 'n kollegiale navorsingsuniversiteit in Rome, Italië. Formeel bekend as Università degli Studi di Roma "La Sapienza", is dit die grootste Europese universiteit volgens inskrywings (die derde grootste die afstandsonderrigskole ook in ag geneem word) en een van die oudstes in die geskiedenis, wat in 1303 gestig is. Die Universiteit is een van die mees gesogte Italiaanse universiteite wat die eerste plek in die nasionale ranglys en in Suid-Europa beklee. 
Die grootste deel van die Italiaanse regerende klas het aan hierdie Universiteit gestudeer. La Sapienza het talle noemenswaardige alumni opgelei, waaronder baie Nobelpryswenners, Presidente van die Europese Parlement en Europese Kommissarisse, hoofde van verskeie nasies, noemenswaardige godsdienstige figure, wetenskaplikes en ruimtevaarders.


</doc>
<doc id="126464" url="https://af.wikipedia.org/wiki?curid=126464" title="Laerskool Jubileum">
Laerskool Jubileum

Die Laerskool Jubileum was ’n Afrikaansmedium in die voorstad Mayfair-Wes, wes van die Johannesburgse middestad. 

Die skool is in 1936 geopen, maar moes einde Maart 1991 sluit nadat die leerlingtal afgeneem het weens die wegtrek van Afrikaansprekendes uit Mayfair-Wes en omstreke. Die skoolgebou huisves nou die Bree Primary School.


</doc>
<doc id="126466" url="https://af.wikipedia.org/wiki?curid=126466" title="Vlag van Turkmenistan">
Vlag van Turkmenistan

Die nasionale vlag van Turkmenistan is op 19 Februarie 1992 amptelik in gebruik geneem. Die vlag vertoon ’n enkele groen baan met ’n vertikale rooi baan waarin daar vyf ghulontwerpe op twee gekruisde olyftakke gestapel is, met aan die wapperkantsy van die vertikale baan ’n wassende sekelmaan en vyf vyfpuntige sterre in wit.

Die groen en rooi kleure verskyn op die vlag omdat dit deur die geskiedenis heen deur die Turkmene gebruik is. Die wassende sekelmaan stel die land se hoop op ’n blink toekoms voor terwyl the vyf sterre die vyf provinsies (welayatlar) van Turkmenistan – Ahal, Balkan, Daşoguz, Lebap en Mary – voorstel.

Die vyf tradisionele tapytontwerpe in die rooi baan stel die vyf groot stamme voor en vorm ook motiewe in die land se wapen en vlag. Hierdie Turkmeense stamme in tradisionele volgorde (en van bo na onder op die vlag) is Teke, Yomut, Saryk, Chowdur en Ersari. Die middelste ontwerp kan ook die Salor voorstel – ’n stam wat geweier het weens ’n militêre nederlaag voor die moderne tydperk.

Die krans is teen die tradisie en reëls van die heraldiek toegevoeg deur die matontwerp te versteur. Dit is as ’n nagedagte toegevoeg om die “status van permanente neutraliteit” wat op 12 Desember 1995 deur die Algemene Vergadering van die Verenigde Nasies aanvaar is, voor te stel.

In die 1930’s was die Turkmeense vlag ’n enkele rooi baan met ’n groot goue hamer en sekel met ’n rooi ster daarbo in die skildhoek, soortgelyk aan die vlag van die Sowjetunie. In 1937 is die hamer en sekel vervang met die letters "TSSP" en in die 1940’s met die Cyrilliese karakters "ТССР" ("TSSR") in goud. In 1953 is die ontwerp weer verander; hierdie keer is twee blou horisontale bane op die middel van die vlag toegevoeg met die hamer en sekel, asook die rooi ster wat teruggebring is. Die twee blou bane het die Amoedarja- en Sirdarjariviere, die rooi stel die “revolusionêre stryd van die werkende massa” voor, die hamer en sekel stel die kleinboere en werkersunie voor en die rooi ster is die simbool van die kommunistiese party.

Op 26 September 1973 het die Presidium van die Oppersowjet van die Turkmeense SSR die regulasie van die vlag van die Turkmeense SSR gewysig. Daarmee is die posisie van die goue simbole nader aan die vlagpaal verskuif.

Na onafhanklikheid in 1991 het Turkmenistan op 19 Februarie 1992 ’n vlag soortgelyk aan die huidige aanvaar. Die ontwerp in die vertikale baan het egter effens verskil. In 1997 is twee gekruisde olyftakke tot die vertikale baan toegevoeg om die vredeliewende aard van die Turkmeense volk uit te beeld. Die posisionering van die sekelmaan en sterre is ook verander, met die sekelmaan wat naastenby na die huidige posisie verskuif is maar met die sterre wat in ’n veel meer onewe posisie was. In 2001 is die vlag weer verander met die vlagverhouding van van 1:2 na 2:3 verander is en die groen kleur wat ligter gemaak is.



</doc>
<doc id="126467" url="https://af.wikipedia.org/wiki?curid=126467" title="Laerskool Malvern">
Laerskool Malvern

Die Laerskool Malvern was ’n Afrikaansmedium primêre skool in die voorstad Malvern in die ooste van Johannesburg.

Die skool het op 20 Julie 1920 met 60 leerlinge in die kerksaal van die NG gemeente Jeppestown, Fairview, ontstaan as die Malvern-Afrikaansmediumskool of die Oostelike Voorstede Afrikaansmediumskool. In die 1930’s is die naam verander na die Laerskool Malvern. Die skool het ’n nuwe skoolgebou in Julesstraat op 17 Maart 1921 betrek. Eindelik is die laaste skoolgebou in Oktober 1959 in gebruik geneem. 

Die Laerskool Malvern het sy ontstaan te danke aan die ywer van ds. Louis Johannes Fourie (12 Oktober 1882 – 23 Januarie 1941), predikant van die NG gemeente Jeppestown van 1913 tot 1921. Die onderwys van die Afrikaanssprekende kind deur medium van sy eie moedertaal was ’n saak waaroor die jong predikant sterk gevoel het. Saam met die predikant van die NG gemeente Johannesburg-Oos, ds. William Nicol, het hy hom aan die voorpunt gestel van die stryd vir die verkryging van Afrikaansmediumskole aan die Rand in die vroeë jare 20 van die 20ste eeu. 

Ds. Fourie se dienstyd in Jeppestown saamgeval saam met die bloeityd van die Tweede Afrikaanse Taalbeweging. Sedert die verskyning van "Die Brandwag" in Mei 1910 is doelbewuste pogings aangewend om meer belangstelling vir die volkstaal, Afrikaans, op te wek en veral om vir hierdie sogenoemde "kombuistaal" die status van amptelike taal te verkry. Dit was 'n opdraande stryd om deur die harde kors van verset, veral in kerklike kringe, te breek. Maar vandat die Kaaplandse Provinsiale Raad in April 1914 Afrikaans as een van die voertale op skool erken het, het die een oorwinning ná die ander gevolg: in 1916 die erkenning van Afrikaans deur die NG Kerk, in 1918 dié deur die staat, en in 1925 kon die finale en volledige erkenning van Afrikaans deur die staat. 

Ds. Fourie het hom reeds kort na sy aankoms in Jeppestown met die doelstellings van hierdie Afrikaanse Taalbeweging vereenselwig. Hy het veral baie sterk vir die invoer van Afrikaans in die skool gevoel, en toe Afrikaans as sodanig in 1916 erken word, het hy hom doelbewus vir die stigting van 'n Afrikaansmediumskool in sy gemeente begin beywer. Dit het nie te lank geduur nie of hy het etlike kerkraadslede (onder wie G.J. Malherbe, B.C. Bezuidenhoud en W. Jooste) tot die saak van Afrikaans "bekeer". (Om taktiese redes is wel nog in die kerkraadsnotule van "Hollands" gepraat, maar vanaf 1920 baie duidelik van "Afrikaans".) 

Veral nadat die Kerk in 1916 Afrikaans naas Hollands erken het, het die broeders die saak met vrymoedigheid in die kerkraadsvergaderings begin bespreek. In die notule van Januarie 1917 is byvoorbeeld opgeteken: "Na die lees van die (godsdiens-) verslag, word breedvoerig gepraat oor ons taal, en wel oor die hooghartige wyse waarop neergesien word op alles wat Hollands of Afrikaans is. Broeder Jooste spreek oor die Hollands in die Troyeville-skool. Op ander Engelsmediumskole is dit nie veel beter gesteld nie, waarskynlik nog slegter." By hierdie geleentheid het ds. Fourie die wenslikheid van die stigting van 'n Afrikaansmediumskool geopper: "Die Voorsitter spreek oor die wenslikheid van hier 'n hoërskool te hê, met Hollands as voertaal; hy het reeds aan die hoofde van skole op die Oos-, Wes- en Sentraal-Rand geskrywe." Op voorstel van br. G J. Malherbe het die kerkraad besluit om 'n kommissie uit sy midde aan te stel om hierdie saak te propageer. Benewens br. Malherbe, sou broeders B. C. Bezuidenhoud en Jooste saam met ds. Fourie in hierdie kommissie dien. 

Uit die verslag wat ds. Fourie 'n paar maande later namens hierdie kommissie in die kerkraadsvergadering voorgelê het, het dit geblyk hy en br. Malherbe het reeds 'n onderhoud oor hierdie saak met die direkteur van onderwys gehad. Die kommissie het toe aan die hand gegee om deur middel van petisies te werk en die ouers van skoolgaande kinders wakker te skud. Te "Jeppe Extension" was byvoorbeeld baie Hollandssprekende ouers wat 'n „laere Hollandsmedium-skool" wou hê. Voorts het die kommissie gerapporteer stappe word teen 'n sekere skoolhoof in die vooruitsig gestel, indien hy sou voortgaan met sy beleid om "die Hollandse punte nie by die Engelse te voeg vir die klasposisie nie". 

Die kerkraad het blykbaar ingestem met die wenk van die kommissie om vir hierdie saak onder die ouers te petisioneer, want hierna het ds. Fourie persoonlik met 'n petisie rondgegaan. "Hy het self al die moontlike huisgesinne besoek om kinders vir die skool te werf," het sy weduwee omstreeks 1947 onthou. Teen November 1917 kon hy aan sy kerkraad bekendmaak dat hy reeds die "name van honderd kinders op die lyste vir die Hollandsmediumskool het en dat hy die lyste so spoedig moontlik by die skoolraad sal indien". 

Toe die getal name op die petisies in Maart van die volgende jaar op 150 staan, het die kerkraad aan bogenoemde kommissie opdrag gegee "om dadelik in hierdie saak handelend op te tree". Ná 'n harde stryd het ds. Fourie en sy kommissie eindelik daarin geslaag om hierdie Afrikaansmediumskool te verkry. Vir ds. Fourie persoonlik, hy wat hom vroeg en laat vir hierdie saak beywer het, moes dit 'n blye dag gewees het toe die Malvern-Afrikaansmedium-skool omstreeks Julie 1920 in die plaaslike kerksaal geopen kon word. Reeds op 8 Maart 1921 het Jeppestown se kerkraad aan ds. Fourie demissie verleen nadat hy ’n beroep na Middelburg, Kaap, aangeneem het.

Die laaste skoolhoof, Leon van Eeden, was die laaste drie jaar van die skool se bestaan die hoof tot die sluiting van die skool op Dinsdag 3 Desember 1991. Hy het in Januarie 1992 die hoof van die saamgestelde Laerskool Kensington geword, wat ontstaan het uit die samesmelting van die Laerskole Malvern, Kensington en Johan Rissik. Die laaste hoofseun was Francois van Niekerk en die laaste hoofdogter Susan Cresswell. Vyf van Malvern se personeellede het met die sluiting met vervroegde pensioen afgetree, terwyl sewe oorgegaan het na die (nuwe) Laerskool Kensington. Van Eeden is kort ná sy aftrede in 1994 oorlede.

Ná die sluiting is die Laerskool Malvern se gebou gebruik om ’n sogenaamde Model D-skool te huisves. Dit heet tans Malvern Primary School.




</doc>
<doc id="126468" url="https://af.wikipedia.org/wiki?curid=126468" title="Laerskool Kensington">
Laerskool Kensington

Die Laerskool Kensington was die laaste Afrikaansmedium primêre skool in die oostelike voorstede van Johannesburg. 

Afrikaans as onderrigmedium is omstreeks 2008 uitgefaseer nadat die skool in 2003 dubbelmedium geword het, waarna dit eentalig Engelsmedium geword en die skool sedertdien bekendstaan as Kensington Primary School. Die skoolgebou is geleë in Cumberlandstraat, Kensington, reg langsaan die tradisioneel Engelsmedium Sir Edmund Hillary Primary School. 

Die skool in sy oorspronklike gedaante het op 3 Desember 1991 gesluit, dieselfde dag as die Laerskool Malvern en die Laerskool Johan Rissik in Troyeville nadat die Afrikaanssprekende inwoners in die ooste van Johannesburg jare lank algaande verminder het. Dit het ook gelei tot die samesmelting van die NG gemeente Jeppestown en die NG gemeente Malvern as die NG gemeente Kensington, ook in 1992. Die NG gemeente Belgravia is reeds omstreeks 1980 by Malvern ingelyf en die NG gemeente Bezuidenhoutsvallei min of meer dieselfde tyd by Jeppestown. Die Gereformeerde kerk Johannesburg-Oos in Troyeville het reeds in 1986 ontbind (sien Gereformeerde kerk Johannesburg (herstig)), maar die Nederduitsch Hervormde gemeente Kensington, ’n hanetree vanaf die ou Gereformeerde kerk en NG kerk Jeppestown in Troyeville, het nog tot 2003 uitgehou.

Die eerste skoolhoof van die nuwe Laerskool Kensington, Leon van Eeden, was tydens die laaste drie jaar van die Laerskool Malvern se bestaan daardie skool se hoof. Einde 1991 het vyf van sy personeellede met vervroegde aftrede gegaan, terwyl sewe aangesluit het by Kensington. Hy het in 1994 afgetree en is kort daarna oorlede, waarna hy opgevolg is deur Herman van Schyff. Hy het sy eie lewe in 2006 geneem. 

Die nuwe Laerskool Kensington het met sowat 480 leerders begin en dié getal gehandhaaf namate die Afrikaanse leerders ál minder en die Engelse leerders (hoofsaaklik swart) ál meer geword het. Aan die begin het die skool se personeel bestaan uit Van Eeden en sewe van sy personeellede van Malvern, vyf van Johan Rissik en 20 van die ou Kensington. Met die ontbinding van hul skole het ook Johan Rissik se laaste hoof, Joon Kruger, en Kensington s’n, Giel Oberholzer, met pensioen afgetree. 



</doc>
<doc id="126469" url="https://af.wikipedia.org/wiki?curid=126469" title="Laerskool Johan Rissik">
Laerskool Johan Rissik

Die Laerskool Johan Rissik was ’n Afrikaansmedium primêre skool in Troyeville, ’n werkersklasvoorstad oos van Johannesburg se middestad. Dit het in 'n stadium bestaan uit die juniorskool met leerders van gr. 1 tot st. 1 en die laerskool met leerders van st. 2 tot 5. Die juniorskool was in die destydse Kitchenerstraat en die laerskool in Pretoriastraat, aangrensend tot Kitchenerstraat (nou Albertina Sisuluweg). Die skool is genoem na die eerste administrateur van Transvaal, Johann Rissik.

Die skool het op 3 Desember 1991 ophou bestaan, op dieselfde dag as die Laerskool Malvern en die Laerskool Kensington, albei ook in die ooste van Johannesburg, wat al drie met ingang 1992 sou saamsmelt. Ten tyde van die sluiting moes nog besluit word oor die naam van die verenigde laerskool, maar aangesien dit gehuisves is op die perseel van die ou Laerskool Kensington in Cumberlandstraat, Kensington, is die naam Laerskool Kensington behou. 

Dié skool het begin 1992 met sowat 480 leerlinge geopen en ’n personeel van 32 onder leiding van Leon van Eeden, die laaste hoof van die Laerskool Malvern. Van die personeel het net vyf oorgekom van Johan Rissik af, Van Eeden en nog sewe van Malvern af (van dié skool het vyf personeellede einde 1991 afgetree) en 20 was verbonde aan die ou Laerskool Kensington. Met die ontbinding van hul skole het Johan Rissik se laaste hoof, Joon Kruger, en Kensington s’n, Giel Oberholzer, met pensioen afgetree. 

Die gedurige afname in die Afrikaanssprekende bevolking van die oostelike voorstede het kort ná die skole se ontbinding gelei tot die samesmelting van die NG gemeente Jeppestown en die NG gemeente Malvern as die NG gemeente Kensington, ook in 1992. Die NG gemeente Belgravia is reeds omstreeks 1980 by Malvern ingelyf en Bezuidenhoutsvallei min of meer dieselfde tyd by Jeppestown. Die Gereformeerde kerk Johannesburg-Oos in Troyeville het reeds in 1986 ontbind (sien Gereformeerde kerk Johannesburg [herstig]), maar die Nederduitsch Hervormde gemeente Kensington, ’n hanetree vanaf die ou Gereformeerde kerk en NG kerk Jeppestown in Troyeville, het nog tot 2003 uitgehou.




</doc>
<doc id="126471" url="https://af.wikipedia.org/wiki?curid=126471" title="Avioimpex">
Avioimpex

Avioimpex was 'n lugredery van die Republiek van Macedonië, gebaseer in Skopje. Dit het beide geskeduleerde en handvesdienste bedryf, van en na Skopje en Ohrid.

 Avioimpex is gestig as Interimpex-Avioimpex in September 1992. Die lugredery het sy naam verander na Avioimpex op 2 November 1999, en bedrywighede is opgeskort in September 2002 na die Macedoniese CAA  sy bedryfstelsel lisensie herroep as gevolg van finansiële probleme.

Die vloot het die volgende ingesluit:

Op 20 November 1993 Avioimpex Vlug 110, het 'n Yak-42 naby Ohrid Lughawe neergestort. Die vliegtuig was op 'n vlug van Genève, Switserland na Skopje, Macedonië, maar dit is na die lughawe verskuif in Ohrid weens swak weerstoestande.

Tydens die finale aantog het die vliegtuig die Trojan Heuwels, wat naby die lughawe lê getref. Al agt lede van die lugspan en 116 pasassiers het in die ongeluk omgekom. Een passasier, Rade Jevremovich, het die ongeluk oorleef, maar het op 2 Desember aan sy beserings beswyk. 



</doc>
<doc id="126473" url="https://af.wikipedia.org/wiki?curid=126473" title="Samuel Cunard">
Samuel Cunard

Sir Samuel Cunard, 1ste Baronet (* 21 November 1787 in Halifax, Nova Scotia; † 28 April 1865 in Kensington, Londen, Engeland), was 'n Kanadese skeepvaartmagnaat wat bekendheid verwerf het as stigter en naamgewer van die Britse redery "Cunard Line" - die eerste redery ter wêreld wat gereelde vaarte op die transatlantiese roete aangebied het. Cunard se eerste passasierskip op dié roete, die "RMS Britannia", het haar nooiensvaart op 4 Julie 1840 vanuit Liverpool onderneem.

Samuel Cunard is gebore as die seun van 'n baastimmerman en houthandelaar wat gedurende die Amerikaanse Rewolusie na Brits-Noord-Amerika gevlug en hom in Halifax gevestig het. Samuel het tot die saak van sy vader toegetree, 'n houtonderneming met belange in uiteenlopende bedrywe soos walvisvangs, steenkool, yster en skeepvaart waarmee hy reeds in die 1830's 'n groot fortuin verdien het. Saam met Enos Collins het hy in 1825 die bankonderneming "Halifax Banking Company" gevestig.

Sy skeepvaartbedrywighede het veral op seilskepe gesteun, alhoewel as aandeelhouer van die houtratboot "Royal William" (wat in 1833 geskiedenis geskryf het met sy hoofsaaklik stoomgedrewe transatlantiese vaart) ook ervaring opgedoen het met vroeë stoomboottegnologie. In 1839 het hy vir 'n Britse regeringskontrak getender om 'n gereelde posbootdiens op die Noord-Atlantiese roete tussen Liverpool en Halifax, Quebecstad en Boston in te stel - vir 'n jaarlikse bedrag van £55 000 oor 'n tydperk van tien jaar.

Die tender was suksesvol, en nog in dieselfde jaar het Cunard, saam met vennote in Glasgow en Liverpool, die redery "British and North American Royal Mail Steam Packet Company" as historiese voorloper van die "Cunard Line" gestig. Cunard se eerste seilskip het reeds in Mei 1840 vertrek, maar eers met die "Britannia", wat vir haar vaart na Halifax en Boston 14 dae en agt ure benodig het, het die gereelde posdiens tussen die Verenigde Koninkryk en Noord-Amerika begin.

In die vroeë 1840's het Cunard se sake in Nova Scotia en Nieu-Brunswyk deur moeilike tye gegaan, terwyl sy skeepvaartonderneming steeds gefloreer het danksy Cunard se voortreflike bestuur en 'n aantal tegniese innovasies. Vanaf 1855 het dit op ysterskepe gesteun, terwyl skepratte in die vroeë 1860's deur skroewe vervang is. Strawwe Amerikaanse mededinging het die redery genoodsaak om Halifaxhawe vanaf 1867 as gereelde bestemming in Noord-Amerika deur New York te vervang. Die roete na Kanada is eers kort voor die Eerste Wêreldoorlog hervat. Later het Montrealhawe Cunard se Kanadese bestemming geword totdat ook dié roete weens strawwe mededinging deur lugrederye uiteindelik nie meer bedien is nie.

Cunard het hom in Engeland gevestig om daar sy skeepvaartbelange te bestuur. Vir die dienste, wat sy vloot tydens die Krimoorlog voorsien het, is Cunard in 1859 met die adelstitel baronet vereer. Ses jaar later is hy in Londen oorlede. 


</doc>
<doc id="126476" url="https://af.wikipedia.org/wiki?curid=126476" title="Vurkhyserdrywer Klaus – Die eerste Werksdag">
Vurkhyserdrywer Klaus – Die eerste Werksdag

Vurkhyserdrywer Klaus – Die eerste werksdag (Duits: "Staplerfahrer Klaus – Der erste Arbeitstag") is 'n kortfilm uit die jaar 2000 oor die eerste werksdag van vurkhyserbestuurder Klaus Bersek. Die film is 'n parodie op beroepsveiligheidsfilms, in die vorm van 'n bloederige gruwelfilm. Die draaiboek en redaksie is deur Stefan Prehn en Jörg Wagner, en die hoofrol van Klaus word deur die akteur Konstantin Graudus vertolk. Die film is op 'n maatskappyperseel in Buchholz in der Nordheide geskiet en is gedeeltelik deur die filmstigting van Noordryn-Wesfale ondersteun.

Die film is in die styl van die opvoedkundige veiligheidsfilms uit die vroeë 1980's en beeld op aanskoulike wyse die gevare van verkeerde hantering van 'n vurkhyser uit. Die agtergrondstem is deur Egon Hoegen, wat bekendheid verwerf het vir sy rol in die ernstige verkeersveiligheidsreeks "Der 7. Sinn" (Die 7de Sintuig).

Die hoofkarakter is Klaus, wat pas sy vurkhyserlisensie gekry het, en wat op sy eerste werksdag 'n klomp foute maak wat lei tot grusame ongelukke.

Terwyl klassieke opvoedkundige films beserings net suggereer, gebruik hierdie film die irrasionaliteit van 'n harlekynspel sowel as 'n bloederige gruwelfilm: arms en koppe word afgesny en mense word deur die vurkhyser se vurk deurboor. Alhoewel noodlottige beserings getoon word, is alle beseerdes buiten vurkhyserdrywer Klaus, wie se kop afgesny word, en 'n pakhuiswerker wat deur 'n kettingsaag in twee gesny word, nog by hulle volle bewussyn, wat hoogs onrealisties is.

Aan die einde van die film is daar 'n verwysing na die Western-genre, wanneer die vurkhyser met die onthoofde Klaus agter die stuur, en met twee pakhuiswerkers wat nog steeds deurboor is deur die vurk van die vurkhyser, en agtervolg deur 'n kettingsaag, die sonsondergang invaar.

Die film het vinnig 'n kultusrolprent geword. Dit het talle toekennings gewen en is in 2001 as 'n kompetisie-inskrywing op die Cannes-rolprentfees vertoon. Sedert 2003 is dit as 'n digitaal opgeknapte weergawe in DVD-formaat met bonusmateriaal beskikbaar.

Die kortfilm word dikwels as 'n komiese onderbreking getoon tydens die opleiding van vurkhyserbestuurders. Die Akademie van DEKRA, die Duitse motorvoertuigoorsigsliggaam het in 2005 op navraag van 'n televisieredaksie bevestig dat die film nie deel van sy opleidingsprogramme uitmaak nie.



</doc>
<doc id="126477" url="https://af.wikipedia.org/wiki?curid=126477" title="Dún Laoghaire">
Dún Laoghaire

Dún Laoghaire [d̪ˠuːn̪ˠ ˈɫeːrʲə] is 'n groot kusdorp en hawestad aan die ooskus van die Republiek Ierland, sowat sewe myl (12 km) suid van die hoofstad Dublin, waarna tradisioneel as die "Poort na Ierland" verwys word. Die dorp, wat deur 'n golwende heuwellandskap omring word, het intussen ook 'n gewilde bestemming vir plesierbote geword.

Dún Laoghaire het vanaf 1821 ter ere van koning George IV van die Verenigde Koninkryk, wat in dié jaar 'n besoek aan die kusdorp gebring het, die Engelse naam Kingstown gedra. In 1921 is die Ierse naam herstel wat afgelei is van "dún" ("fort" of "vesting") en die naam van 'n 5de eeuse Hoë Koning van Ierland voor die aankoms van Wiking-setlaars in Dublin, Laoghaire Mac Néill ("Lóegaire mac Néill "volgens die historiese spelwyse).

Ierland se Nasionale Seevaartmuseum ("National Maritime Museum") is in die historiese Old Mariners-kerk gevestig, een van min sakrale geboue ter wêreld wat vir seelui opgerig is en tot vandag toe bewaar gebly het. Die museum huisves 'n uitgebreide versameling oor alle aspekte van seevaart, insluitende 'n groot anker in die binnehof en klein modelle van skepe wat deur vuurtoringwagters vervaardig is om die lang eensame ure te vul wat hulle langs Ierland se kus deurgebring het. 

Verder is daar meganiese versamelings, 'n kunsgalery met werke wat aan die see gewy is, 'n herboude radiokamer van 'n skip, 'n uitstalling oor die "RMS Titanic" en versamelings oor die fauna en flora van Ierland se kusgebiede.


</doc>
<doc id="126478" url="https://af.wikipedia.org/wiki?curid=126478" title="Killiney">
Killiney

Killiney (Iers: Cill Iníon Léinín "Kerk van die Dogters van Léinín") is 'n welvarende strandoord aan die ooskus van die Republiek Ierland, geleë in die graafskap Dún Laoghaire-Rathdown. Dit grens aan twee ander welvarende nedersettings net suid van Dublin, Dalkey in die noorde en Shankill in die suide. Die nedersetting het rondom die 11de eeuse Killiney-kerk gegroei en in die 19de eeu tot 'n gewilde strandoord ontwikkel.

Die kuspad vanaf Dalkey na Killiney bied van die pragtigste uitsigte langs Ierland se ooskus wat dikwels met dié oor die Baai van Napels vergelyk word.



</doc>
<doc id="126479" url="https://af.wikipedia.org/wiki?curid=126479" title="SPAD S.XIII">
SPAD S.XIII

Die SPAD S.XIII is 'n Franse dubbeldekker vegvliegtuig wat tydens die Eerste Wêreldoorlog diens gedoen het. Dit was ontwikkel deur "Société Pour L'Aviation et ses Dérivés" (SPAD) uit die "SPAD S.VII". Dit was ontwerp as 'n teenvoeter vir die Duitse vliegtuie wat oor twee masjiengewere beskik het. Die het 'n groter vlerkspan gehad en kragtiger motor terwyl sy vuurkrag ook verdubbel het teenoor die "S.VII". Die Franse vlieëniers was gaande oor die vliegtuig en die Franse regering het onmiddellik 2,000 van hulle bestel. Daar was later meer as 8,000 gebou. Die Franse Magte is Mei 1917 met die vliegtuig uit gereik; dit het die "S.VII" en die "Nieuport" vervang. Die Franse bobaasvlieëniers soos Charles Nungesser, Fonck en Guynemer het die vliegtuig gebruik. 

Behalwe die Franse Lugmag, het die voorloper van die Britse Lugmag, die "Royal Flying Corps" asook die lugmagte van Italië en België die vliegtuig gebruik. Die Amerikaanse "Air Service" het ook die vliegtuig gebruik vanaf Maart 1918 en het teen die einde van die oorlog 893 besit. Gedurende 1917 en 1918 het die vliegtuig sy man gestaan teen die Duitse vliegtuie en was eers teen die einde van die oorlog oorskadu deur die "Fokker D.VII". Toe die oorlog eindig was 'n bestelling vir nog 10,000 eenhede gekanselleer.




</doc>
<doc id="126480" url="https://af.wikipedia.org/wiki?curid=126480" title="Expensive Typewriter">
Expensive Typewriter

Expensive Typewriter is 'n teksredigeerprogram wat in die 20ste eeu op die DEC PDP-1 -rekenaar geloop het.

Aangesien dit 'n IBM "Selectric"-tikmasjien ('n briefkwaliteitdrukker) kon beheer, kan dit beskou word as die eerste woordverwerkingprogram. Dit is in 1961–1962 deur Steve Piner en L. Peter Deutsch geskryf en verbeter. In die gees van 'n vorige verwerker met die naam "Colossal Typewriter", is dit "Expensive Typewriter" genoem, want destyds was die PDP-1 baie duur gewees, ongeveer VS$ 100 000.



</doc>
<doc id="126481" url="https://af.wikipedia.org/wiki?curid=126481" title="Stefi Baum">
Stefi Baum

Stefi Baum (gebore in Chicago, Illinois) is 'n Amerikaanse sterrekundige. Die Amerikaanse Sterrekundige Vereniging het haar werk vereer deur die Annie J. Cannon-prys in 1993 aan haar toe te ken. Baum het gehelp om die Hubble-ruimteteleskoop te ontwikkel, vanaf 2004 was sy die direkteur van die ""Rochester Institute of Technology"" se Chester F. Carlson Sentrum. 

Baum het haar Baccalaureus Artium in Fisika van die Harvard Universiteit en 'n Ph.D in Sterrekunde van die Universiteit van Maryland verwerf. Sy is tans die Dekaan van die Fakulteit Natuurwetenskappe en Professor in Fisika en Sterrekunde aan die Universiteit van Manitoba. 



</doc>
<doc id="126482" url="https://af.wikipedia.org/wiki?curid=126482" title="Amerikaanse Sterrekundige Vereniging">
Amerikaanse Sterrekundige Vereniging

Die Amerikaanse Sterrekundige Vereniging, in 1899 deur George Ellery Hale gestig, is 'n Amerikaanse Vereniging van professionele sterrekundiges en ander belangstellende individue, met sy hoofkwartier in Washington, D.C. Die primêre doelwit van die Amerikaanse Sterrekundige Vereniging is om die bevordering van die sterrekunde en nou verwante vakke van wetenskap te bevorder, en die sekondêre doel is die bevordering van sterrekunde-onderwys en om 'n politieke stem vir sy lede te bied. Sy huidige missie is om die mens se wetenskaplike begrip van die heelal te verbeter en te deel.
Dit is 'n nie regerings organisasie met 'n ledetal van ongeveer 7000 lede. Die President van die Amerikaanse Sterrekundige Vereniging is Megan Donahue.





</doc>
<doc id="126484" url="https://af.wikipedia.org/wiki?curid=126484" title="Universiteit van Maryland">
Universiteit van Maryland

Die Universiteit van Maryland, College Park (dikwels bekend as die Universiteit van Maryland, Maryland, UM, UMD, UMCP, of College Park) is 'n openbare navorsingsuniversiteit geleë in die stad College Park in Prince George County, Maryland, ongeveer 4 myl (6.4 km) van die noordoostelike grens van Washington, D.C. Die universiteit is in 1856 gestig, en is die vlagskipinrigting van die Universiteitstelsel van Maryland. Met 'n 2016-inskrywingsgetal van meer as 39 000 studente, meer as 100 voorgraadse hoofvakke en 120 gegradueerde programme, is Maryland die grootste universiteit in die staat en die grootste in die Washington Metropolitaanse gebied. 


</doc>
<doc id="126485" url="https://af.wikipedia.org/wiki?curid=126485" title="Universiteit van Manitoba">
Universiteit van Manitoba

Die Universiteit van Manitoba (U van M, UMN, of UMB) is 'n openbare universiteit in die provinsie Manitoba, Kanada. Dit is in 1877 gestig en is geleë in Winnipeg, en was die eerste universiteit van Wes-Kanada. 
Die universiteit het 'n reputasie as 'n top-navorsingsintensiewe onderwysinstelling en doen jaarliks meer navorsing as enige ander universiteit in die streek. Dit is die grootste universiteit, beide deur die totale studente-inskrywing en kampusgebied in die provinsie Manitoba, en die 17de grootste in Kanada. Die universiteit se verhoogde toelatingsstandaarde, wye verskeidenheid professionele dissiplines en wêreldwye uitreikprogramme het gelei tot een van die mees uiteenlopende studenteliggame in Wes-Kanada. Die kampus sluit beide Fakulteite Regsgeleerdheid en Geneeskunde in, en spog met honderde graadprogramme.Vanaf 2010 was daar 96 Rhodes-geleerdes van die Universiteit van Manitoba, meer as enige ander universiteit in Wes-Kanada. 


</doc>
<doc id="126486" url="https://af.wikipedia.org/wiki?curid=126486" title="B.net">
B.net

B.net is 'n kabelmaatskappy in Kroasië, en 'n filiaal van Vipnet sedert 2011. Dit bied kabeltelevisie, telefoon en internet in Osijek, Rijeka, Solin, Split, Velika Gorica, Zadar en Zagreb.

Die maatskappy is in September 2007 gestig as 'n samesmelting van twee groot Kroatiese kabelmaatskappye, DCM d.o.o. en "Adriatic Kabel" d.o.o. In 2010 het die maatskappy 105 000 kabeltelevisiegebruikers gehad, met 'n moontlike uitbreiding na 250 000 huishoudings.



</doc>
<doc id="126487" url="https://af.wikipedia.org/wiki?curid=126487" title="Fahimi">
Fahimi

Fahimi is 'n van. Bekende persone met die van sluit in die volgende :


</doc>
<doc id="126488" url="https://af.wikipedia.org/wiki?curid=126488" title="Hoërskool President, Johannesburg">
Hoërskool President, Johannesburg

Die Hoërskool President is ’n dubbelmedium- sekondêre skool in Ridgeway, ’n suidelike voorstad van Johannesburg. 

Sedert die verengelsing van die Hoërskole Die Fakkel (in Forest Hill) en J.G. Strijdom (in South Hills, nou Diversity High School) is dit die enigste hoërskool in die suide van die Goudstad waaraan vakke deur medium Afrikaans onderrig word.

Die skool het in 1967 geopen as die Ridgewayse Hoërskool vanweë die instroming van Afrikaners na Johannesburg in die vroeë 1960’s. Dit het daartoe gelei dat die Hoërskool Die Fakkel onvoldoende plek vir al die leerlinge gehad het. Reeds in 1969 is die skool se naam verander na die Hoërskool President. Weens die afname in die suide van Johannesburg se Afrikaanse bevolking, het President in 2005 ’n nuwe era as tweetalige skool betree.




</doc>
<doc id="126489" url="https://af.wikipedia.org/wiki?curid=126489" title="Babak Fahimi">
Babak Fahimi

Babak Fahimi van die Universiteit van Texas in Dallas, Richardson, Texas is vereer as Fellow of the Institute of Electrical and Electronics Engineers (IEEE) in 2015 vir "bydraes tot modellering en analise van wisselstroom verstelbare spoed motors".
In 2017, is Fahimi bekroon met die "Distinguished Chair in Engineering" van die Universiteit van Texas in Dallas.


</doc>
<doc id="126490" url="https://af.wikipedia.org/wiki?curid=126490" title="IEEE Genoot">
IEEE Genoot

IEEE Genood (soms FIEEE) is 'n toekenning en genootskap toegestaan aan lede van die Instituut van Elektriese en Elektroniese Ingenieurs (IEEE) wat "buitengewone prestasies" behaal het in enige van die IEEE velde van belangstelling.

Sien die Genoot-Lede van die IEEE vir meer voorbeelde. Genote van die IEEE soms gebruik die post-nominale letters FIEEE.


</doc>
<doc id="126492" url="https://af.wikipedia.org/wiki?curid=126492" title="Guangqing Snelweg">
Guangqing Snelweg

Guangqing Snelweg (广清高速) verbind die stede Guangzhou en Qingyuan in die Chinese provinsie van Guangdong.


</doc>
<doc id="126493" url="https://af.wikipedia.org/wiki?curid=126493" title="Hoërskool Linden">
Hoërskool Linden

Die Hoërskool Linden is een van net twee Afrikaansmedium- sekondêre staatskole in Johannesburg; die ander is die Hoërskool Randburg. 

Kort ná die Tweede Vryheidsoorlog was D.J. Viljoen hoof van ’n plaasskooltjie, Lindense Laerskool, op die plaas Emmarentia van die welgestelde Louw Geldenhuys. Van Emmarentia is die skool oorgeplaas na die buurt Linden, nog met Viljoen as hoof. Nadat hy aftree het, het P.J. Grobler hom opgevolg, maar hy moes weens ’n ongeluk vroeg aftree. D.J. Viljoen jr. het van 1933 tot 1934 waargeneem as hoof, waarna T.E. Schlebusch in 1935 in dié pos aangestel is.

Schlebusch is beskryf as iemand met visie en deursettingsvermoë. Die skool het bestaan uit 10 onderwysers met sowat 300 leerlinge. Omstreeks dié tyd is die naam verander ter nagedagtenis aan Louw Geldenhuys. In 1935 het die Louw Geldenhuys-skool tot stand gekom. Die kinders het tot in st. 6 aan die laerskool skoolgegaan.

In 1937 is ’n st. 7-klas ingestel. Die laerskool het toe ’n sekondêre afdeling bygekry, wat die Lindense Junior-Hoërskool geheet het. Die sport- en kultuurprestasies van die twee skole onder een dak en onder een hoof was welbekend in die noordelike voorstede van Johannesburg.

Die drie vakonderwysers was P. Schutte, D.J. Viljoen en A.P. Minnaar. Hulle moes die werk onder moeilike omstandighede verrig, want elke onderwyser was verantwoordelik vir ’n hele klompie vakke wat deur middel van dubbelmedium behartig moes word.

In 1940 het die Louw Geldenhuys-skool heeltemal te klein geword. Drie klaskamers is noodgedwonge ingerig in die skuur van Danie Malan in Negendestraat, twee kamertjies in die winkeltjie van Danie Swanepoel in Sesdestraat, twee in die NG kerksaaltjie in Vyfdestraat en een in die skool se fietsloods.

Ten spyte van die oorlogsjare het Schlebusch besef dat ’n nuwe hoërskool in Linden gebou moes word. Oor dié saak het hy talle briewe, afvaardigings en vertoë aan die Transvaalse Onderwysdepartement gerig. Eindelik, in 1947, is die Linden Junior Hoërskool met 500 leerlinge en 17 onderwyseres in ’n moderne skoolgebou met 14 klaskamers op die Markplein van Linden geopen. Die argiteksfirma Geers & Geers van Leendert Geers het dit ontwerp.

Linden was oorspronklik ’n dubbelmedium- junior hoërskool. Schlebusch het oorgeskuif van die Louw Geldenhuys-skool en die eerste hoof van Linden Junior Hoërskool geword. Die geboue op die huidige terrein het gou te knap geraak en tente is opgeslaan wat as tydelike klaskamers moes dien. 

Vanaf 1950 het die idee begin posvat om die Engels- en Afrikaanssprekende leerders te skei en ‘n skool in Rooseveldt Park vir die Engelse leerders te bou. Einde 1951 is die Rooseveldt Park High School voltooi en die Engelssprekende leerders het in die volgende jaar daar begin skoolgaan.

Begin 1952 het die voorstad Linden dus ’n hoërskool gehad wat uitsluitlik in Afrikaans onderrig verskaf en vir die eerste keer ’n matriekklas gehad. In dieselfde jaar het die skool verhoogde status as ’n volwaardige hoërskool verkry. Die inwyding van die nuwe Afrikaanse Hoërskool het saamgeval met die viering van die groot volksfees, die Van Riebeeck-fees. In 1952 het die Hoërskool Linden sy eerste jaarblad gepubliseer. Dit het bekendgestaan as die Jan van Riebeeck-uitgawe ter herinnering aan die Afrikaanswording van die Hoërskool Linden in 1952.



</doc>
<doc id="126494" url="https://af.wikipedia.org/wiki?curid=126494" title="Pickering emulsie">
Pickering emulsie

'n Pickering emulsie is 'n emulsie wat gestabiliseer word deur soliede deeltjies (byvoorbeeld kolloïdale silika) wat op die tussenvlak tussen twee vloeistoffases adsorbeer. Hierdie tipe van emulsie is vernoem na S.U. Pickering, wat die verskynsel in 1907 beskryf het, alhoewel die effek reeds in 1903 deur Walter Ramsden erken is.

As olie en water gemeng word, en klein druppels olie gevorm word en deur die water versprei, sal die druppels uiteindelik saamvloei om die energie van die sisteem te minimeer. As deeltjies van 'n vaste stof egter by die mengsel gevoeg word, sal hulle aan die tussenvlak bind, en verhoed dat die druppels saamsmelt, wat die emulsie meer stabiel maak.

Eienskappe soos hydrofobisiteit, vorm en partikelgrootte kan 'n uitwerking op die stabiliteit van die emulsie hê. Die deeltjie se kontakhoek met die oppervlak van die druppel is 'n kenmerk van sy hydrofobisiteit. As die kontakhoek van die deeltjie aan die tussenvlak laag is, sal die deeltjie grotendeels deur die druppel benat word, en dus waarskynlik nie die samesmelting van druppels verhoed nie. Deeltjies wat gedeeltelik hidrofobies is, en wat dus 'n kontakhoek van ongeveer 90° het, is beter stabiliseerders, omdat hulle deur beide vloeistowwe benat word, en dus beter in die tussenvlak bly. Die stabiliseringsenergie word gegee deur 
waar r is die deeltjie se radius is, formula_2 die tussenvlakspanning, en formula_3 die kontakhoek. 

Wanneer die kontak hoek ongeveer 90° is, is die energie wat nodig is om die stelsel te stabiliseer op sy minimum.
Oor die algemeen is die fase wat by voorkeur die deeltjie benat, die deurlopende fase in die emulsie.

Die stabiliteit van Pickering emulsies kan verbeter word deur die gebruik van amfifiliese "Januspartikels", naamlik deeltjies wat een hidrofobiese en een hidrofiliese kant het, as gevolg van die hoër adsorpsie energie van die deeltjies in die vloeistof-vloeistof tussenvlak. Dit is veral duidelik uit die stabilisering van emulsies met behulp van poliëlektroliete.

Gehomogeniseerde melk is 'n voorbeeld van 'n Pickering-gestabiliseerde emulsie. Kaseïen eenhede word geadsorbeer op die oppervlak van die melkvetdruppels, en tree as 'n benatter op. Die kaseïen vervang die membrane van die druppels, wat tydens homogenisering beskadig word.

Dit is moontlik om lateksdeeltjies vir Pickering stabilisering te gebruik, en hulle dan aan mekaar te laat bind om 'n deurlaatbare dop of kapsule te vorm, die sogenaamde kolloïedosoom. Pickering emulsie druppels is ook geskikte template vir mikro-enkapsulering en die vorming van gesluite, nie-deurlaatbare kapsules. Hierdie vorm van enkapsulering kan ook toegepas word op water-in-water emulsies (dispersies van fase-geskeide waterige polimeeroplossings), en kan ook omkeerbaar wees.


</doc>
<doc id="126495" url="https://af.wikipedia.org/wiki?curid=126495" title="Ideëleer">
Ideëleer

Die Ideëleer is die bekendste onderdeel van die filosofie van die Griekse wysgeer Plato, en behels die aanname dat daar ewige Idees bestaan, wat slegs met die verstand waarneembaar is en alle voorwerpe in ons wêreld onderlê. Hierdie Idees vervul 'n sentrale funksie in Plato se metafisika/ontologie, kennisteorie en etiek.

Die woord Idee in hierdie konteks is direk afkomstig van die Griekse woord "idea", wat 'gestalte', 'aanblik' beteken, en by Plato maar weinig met die Afrikaanse woord idee te maak het. In Afrikaans sou die word Vorm moontlik meer korrek kon wees. Hoewel die woord Idee en Ideëleer dus misleidend is, is die gebruik van die terme in die konteks van Plato se werk, reeds sterk ingeburger. Dit is grootliks die geval omdat latere platoniste die Idees interpreteer as synde aanwesig in 'n goddelike gees. Via die gebruik het die Griekse woord "idea" in die moderne westerse tale 'n betekenis gekry van 'opvatting in iemand se gees', en dus 'n 'idee'.

Plato gebruik ook die woord "eidos" (vorm) vir sy Idees; in die Engels noem mens dan ook wel die ideëleer as "Theory of Forms", om so die misleidende verhouding met die woord 'idee' te vermy.

Van die Idees sê Plato dat hulle 'waarlik bestaan’. Hiermee wil hy dit duidelik maak dat hulle ewig bestaan, en nooit verander nie. Dit is in teenstelling met die voorwerpe om ons; omdat hierdie voorwerpe voortdurend aan verandering onderhewig is. In ons wêreld is die term 'word' meer van toepassing, terwyl 'bestaan' meer verwys na die wêreld van Idees. Plato druk dit uit deur te sê dat voorwerpe in ons wêreld 'deel is van' 'n Idee. Die Idee het dan die funksie om die oerbeeld vir die voorwerp te wees. In die "Timaeus" bring die demiurg, die 'goddelike ambagsman', die heelal tot stand deur die aanwesige, ongeordende, 'materie' te vorm na die beeld van die Idees. Idees het 'n absolute bestaan; die Idee van die sirkel bestaan onafhanklik van alle afbeeldings daarvan om ons heen.

Nie alleen voorwerpe maar ook eienskappe is vir hul 'bestaan' afhanklik van die Idees. 'n Optrede is regverdig, omdat dit 'n deel het aan die Idee Regverdigheid. As die optrede ook dapper is, het dit ook deel aan die Idee Dapperheid. In die geval vervul die Idee die funksie van 'n grondbegrip.

Die Ideëleer kan wel gekategoriseer word as 'n Twee-wêreld teorie. Daar is by Plato 'n duidelike verskil tussen die wêreld van Idees en die wêreld van Voorwerpe. Soms wek Plato ook die indruk dat die wêreld van voorwerpe slegs 'n skyn is; en ons lewe slegs te midde van afbeeldinge (sien ook sy allegorie van die grot).

In die "Staat" sê Plato dat slegs filosowe kennis het van die Idee, en dat ons alleen in dié geval van werklike kennis kan praat. Die ander mense het nie meer as 'n "doxa" (mening/opvatting) nie. Dit is as gevolg van die feit dat die gemiddelde mens nie verder kom as dit wat sintuiglik waarneembaar is nie. Volgens Plato is daar 'n direkte skakel tussen kennis en die Idee omdat vir hom egte kennis gepaard moet gaan met die onveranderlike en onverganklike voorwerpe van kennis. Die voorwerpe om ons heen is veranderlik en verganklik, en kan daardeur nie werklik 'n basis van kennis wees nie.

Tog is duidelik dat ook ander mense 'n tafel van 'n stoel kan onderskei, en ook 'n indruk het van wat regverdig is en wat nie is nie. Kennelik het almal dus wel ‘n indruk van (sommige) Idees. Dit strook met die "anamnese" soos Plato dit uiteensit in die "Meno" en die "Phaedo". Aangesien ons siel ewig is, bestaan dit dus ook al van vóór ons geboorte. Die siel het kennis van die Idees. As die siel egter 'n liggaam binne kom, is dit die liggaam wat hierdie kennis wegdruk, omdat die kenvermoeë van die siel versteur word deur die geweld van die sintuiglike indrukke. Volgens Plato beskik die mens wel die vermoeë hierdie prenatale kennis weer op te roep deur homself/haarself weer te herinner (Gr. "anamnèsis" = herinnering). In die "Meno" maak Plato dit tasbaar deur 'n slaaf wat nie wiskundig onderlê is nie, 'n wiskundige probleem te laat oplos, uitsluitend deur die stel van enkele vrae. Dit gebeur in ‘n kennisteoretiese konteks, nl. as antwoord op die dilemma hoe ons hoegenaamd iets kan leer ken: op die oomblik dat ons die kennis gaan soek, weet ons immers nog nie wat dit is wat ons soek nie. Plato se antwoord is dat ons op 'n bepaalde oomblik aan iets herinner word, en dan weet ons weer wat die gesoekte kennis is.

In die "Phaedo" word die "anamnese" duidelik gekoppeld aan die bestaan van Idees. Maar hier is die sneller tot die herinnering die waarneem van mooi voorwerpe om ons heen; hierdie waarnemings roep herinneringe op aan die suiwerste skoonheid wat ons siel vroeër aanskou het.

Weens hul suiwerheid kan die meeste Idees ook dien as verteenwoordigende beelde vir die beste uitkomste en voorwerpe in ons wêreld. Die Idee Regverdigheid staan byvoorbeeld vir perfekte regverdigheid. Hierna moet nagestreef word. Daarvoor is kennis dus nodig, indien 'n mens dit het, dan kan mense se handelinge op aarde daaraan gemeet word. Daarom moet die bestuurders van 'n staat filosowe wees, want alleen hulle beskik oor hierdie kennis. Maar ook op nie-politiek gebied geld dit dat kennis nodig is om te weet wat regverdige gedrag is. Daarmee tree Plato in die voetspore van Sokrates, volgens wie dit ook so is dat deug 'n vorm van kennis is.

In Plato se werk, die "Staat", vorm Idees 'n hiërargie, met aan die toppunt die "Idee van die Goeie". Volgens Plato kan dié Idee vergelyk word met die rol van die son op die aarde. Hierdie "son" (Idee van die Goeie) is sowel die bestaansgrond vir ander Idees, asook die rede dat ons siel hierdie Idees kan ken, aangesien hulle belig word deur die Idee van die Goeie. Om hierdie Idee te beskou is die uiteindelike doel van al ons filosofiese strewes. Nêrens anders in sy werke neem Plato so 'n standpunt in nie, maar deur latere platoniste word dit as 'n sentrale gedagte gestel (op 'n meer mistieke wyse). Ook word dit wel later geïdentifiseerd met ‘n monoteïstiese God soos in die latere Jodedom, Christendom en in die Islam. Dit is egter bloot 'n latere interpretasie van Plato se werk en kan nie direk in Plato se werk gelees word nie. Plato gebruik egter wel die mees verhewe terme waar hy na die Idee van die Goeie verwys het.

Die absoluutheid en perfeksie van dit wat nie sigbaar is nie, het Plato na alle waarskynlikheid aan die wiskunde ontleen. Alle driehoeke wat deur ons geteken word is slegs nabootsings van die teoretiese, perfekte driehoek. Hy het die beginsel uitgebrei tot ander domeine, soos tot byvoorbeeld etiese begrippe. Daar waar Sokrates op soek was na definisies van hierdie begrippe, sonder om daardeur tot 'n definitiewe antwoord te kom, vervul Plato se Idees die rol van wat ons die 'kern', van die 'essensie' sou noem. Die teenwoordiheid van die Idees 'in' die sintuiglike waarneembare voorwerpe moet verklaar waarom ons van bome sê dat dit ‘n 'boom' is, en nie (byvoorbeeld) 'n plant nie, en ook 'n regverdige daad as sodanig kan herken.

Die absoluutheid van die Idees moes ook 'n teenargument vorm teen die voorkoms van relativisme. Daar waar Sofiste verkondig dat begrippe soos 'regverdigheid' subjektief beskryf kan word, wil Plato aantoon dat daar 'n vaststaande, onbetwyfelbare regverdigheid (ens.) bestaan.

In sy latere werk, onder meer in die eerste deel van die "Parmenides", gaan Plato self in op 'n aantal vrae wat sy eie Ideëleer volgens hom oproep. Byvoorbeeld; hoe gaan die 'deelhê aan’ ' presies werk? Bevind 'n Idee ditself in geheel in elke voorwerp? Of word 'n Idee opgebreek? Hy stel dit dus dat die verhouding tussen die twee wêrelde ietwat problematies is.

Aristoteles wys Plato se Idees af, maar gebruik wel dieselfde Griekse woord — "eidos" — ter aanduiding van die 'kern' ('essensie') van 'n voorwerp. Hy stel dat alle voorwerpe om ons heen saamgestel is uit materie en vorm, waarby die vorm die bepalende element is. Die verskil met Plato is dus dat hierdie 'vorm' nie meer 'n los bestaan voer nie, nie meer transendentaal is nie, maar uitsluitend inherent 'in' die voorwerpe is.



</doc>
<doc id="126496" url="https://af.wikipedia.org/wiki?curid=126496" title="Agile-sagtewareontwikkeling">
Agile-sagtewareontwikkeling

Agile-sagtewareontwikkeling is 'n manier vir IT-ontwikkelingsspanne om kode te ontwikkel deur in kort, iteratiewe siklusse te werk. Tydens hierdie siklusse word produkte ontwikkel wat makliker aangepas kan word, indien die vereistes van die klant sou verander. Die gevolg is dat IT produkte, soos mobiele toepassings en rekenaarsagteware, meer reaktief op gebruikerstendense geproduseer word, en vinniger op die mark geplaas kan word. 

Die Agile-model het ontstaan omdat sagtewareontwikkelaars 'n manier gesoek het om die uitgerekte ontwikkelingsfases wat geheers het in sagtewareontwikkelingsprojekte te verkort. Teen die einde van so 'n projek sou die uiteindelike produk dikwels nie meer gelykstaande wees aan vereistes van die klant of die mark nie omdat daardie vereistes in die tussentyd al verander het. Met die tydsverloop tussen die opstel van die vereistes en die vrystelling van die gelewerde produk, kon die sagteware dikwels nie aangepas word sonder grootskaalse inboet van tyd en onkoste nie.

In 2001 kom 'n groep van sewentien sagtewareontwikkelaars bymekaar en stel die Agile Manifes saam, wat tot vandag voorgehou word as die basisbeginsels van Agile-sagtewareontwikkeling.

Die Agile Manifes bestaan uit vier beginsels:
"Ons ontdek voortdurend beter maniere om sagteware te ontwikkel
deur dit self te doen en deur ander te help om dit te doen.
Daardeur het ons die volgende waardes ontdek:
Dit wil sê, al is die items aan die regterkant ook van waarde,
heg ons meer waarde aan die items aan die linkerkant."

Die manifes het ontstaan weens die begeerte van ontwikkelaars om alternatiewe te vind vir dokumentgedrewe, swaarlywige sagtewareontwikkeling, en te beweeg na ontwikkeling waar die die vereiste van die klant as belangrikste opweeg, en waar die span kan inspeel op veranderende vereistes, sonder dat grootskaalse dokumentêre veranderinge aangebring hoef te word.

In die praktyk bestaan daar verskeie Agile-ontwikkelingsmetodes wat samewerking en dinamiese aanpasbaarheid gedurende die lewensiklus van produkontwikkeling aanmoedig. 

Die meerderheid Agile sagtewareontwikkelingsmetodes doen afskeid van grootskaalse voorafbeplanning- en ontwerp en vervang dit met produkontwikkelingsiklusse wat 'n vaste, kort tyd duur. Dit staan ook bekend as ingebokste tyd.

Gedurende so 'n siklus (word ook verwys na 'n iterasie of 'n "sprint") sal 'n multi-funksionele span saamwerk aan beplanning, analise, ontwerp, kodering, en eenheidstoetsing, en akseptasietoetsing. Teen die einde van die iterasie word die produk (of deelfunksionaliteit van die produk) gedemonstreer aan belanghebbendes. Die kern reël is dat dit wat gedemonstreer word, moet konformeer aan 'n voorafbepaalde definisie van wat as “voltooid” beskou word deur die span, anders is die produk nie reg om gedemonstreer te word nie. In die praktyk word 'n produk as “voltooid” beskou wanneer die kode gereed is om in gebruik geneem te word. In sagteware terme word dit ook "inproduksiename" genoem.

'n Tweede punt is dat die ingebokste tyd of lengte van die siklus, konstant bly om sodoende 'n ritme te handhaaf waarby die span hulle hou. Dit is in teenstelling met vorige (waterval) tegnieke waar tydslyne uitgeskuif het om die produk voltooiing te akkomodeer. 

Die voordele daaraan om roetinematig aan belanghebbendes te demonstreer, is die vermindering van risiko dat die verwagtinge van die produk se finansierders teen die einde van 'n lang projek nie behaal sal word nie omdat hulle voortdurend blootgestel was aan die vordering van die produk, en ook, die verbeterde aanpasbaarheid op veranderende behoeftes van die mark, selfs terwyl ontwikkeling plaasvind.

Indien 'n produk nie voltooi is aan die einde van 'n siklus nie, word dit in die volgende siklus voltooi, of slegs die voltooide produkte en deelprodukte word in produksie geneem, as die ingebokste projektyd verlope is.

Die maatstaf van vordering van die span, en dus vir die finansierder van so 'n projek, is die lewering van "werkende sagteware".

Persoonlike gesprekke word verkies bo geskrewe kommunikasie. Daar word ook gebruik gemaak van visuele middels soos 'n "muur" waarop die beplanning en voortgang van die projekspan aangetoon word. Verder is die klant altyd verteenwoordig in die span deur 'n "Produkeienaar" wat die stem van die klant is, en besluite namens die klant neem, en dit deur middel van gesprekke, soos in die staan-vergaderings, deel.

Tipiese metode om kommunikasie effektief te voer is deur middel van staan-vergaderings. Tydens so 'n vergadering staan die span in in kring en praat met mekaar. Tydens die gesprek word die daaglikse doelwitte, en blokkers kort en bondig met mekaar bespreek. Die leier probeer blokkers uit die weg te ruim sodat spanlede effektief kan werk.

Verskeie tegnieke is word gebruik om kwaliteit van die produk te verbeter tydens Agile-sagtewareontwikkeling, soos byvoorbeeld aaneenlopende integrasie, eenheidstoetsing, paar-programmering, toets gedrewe ontwikkeling, ontwerpspatrone, domeingedrewe ontwikkeling en herfakoriëring van kode. Hierdie tegnieke verbeter ook die vermoeë van die span om meer aanpaspaar (agile) tydens die ontwikkelingsproses te wees. 

Die ondertekenaars van die Agile Manifes was verteenwoordigers van ontwikkelingsstyle wat reeds verandering teweeg gebring het, weg van waterval-sagtewareontikkeling na meer aanpasbare metodes, naamlik "Extreme Programming, SCRUM, DSDM, Adaptive Software development, Crystal, Feature Driven development en Pragmatic Programming".

Die toepassing van Agile word dikwels gedoen met Scrum. Scrum is werkswyse, of raamwerk waarvolgens spanne hulle take kan uitvoer volgens die beginsels van Agile.


</doc>
<doc id="126497" url="https://af.wikipedia.org/wiki?curid=126497" title="Gutton">
Gutton

Gutton is 'n van. Bekende persone met die van sluit in die volgende:


</doc>
<doc id="126498" url="https://af.wikipedia.org/wiki?curid=126498" title="André Gutton">
André Gutton

André Gutton (1904-2002) was 'n Franse argitek.

Gutton is in diens geneem deur die Franse regering in 1927 as 'n stad beplanner, en was agtereenvolgens hoof argitek van die burgerlike geboue en paleise in 1936. Hy het as die hoof argitek van die Instituut van Frankryk gedien tydens 1943-1969, en na die Tweede Wêreldoorlog was hy werksaam in Aleppo, Sirië, waar hy deel van die stad herontwerp, en in 1952 het 'n aantal van die paaie verbreed om dit makliker maak vir moderne verkeer.

Hy was die hoof argitek van die Parys Opera (1950-1954), en 'n Professor by die "École nationale supérieure des Beaux-Arts" (1949-1958) en by die Instituut van Stedelike Beplanning aan die Universiteit van Parys (1944-1952).


</doc>
<doc id="126499" url="https://af.wikipedia.org/wiki?curid=126499" title="Robert Gutton">
Robert Gutton

Robert Gutton (fl. 1384 - 1397), van Dorchester, Dorset, was 'n Engelse politikus.

Hy het met Alice Rede getrou. Hy was 'n Lid (LP) van die Parlement van Engeland vir Dorchester in November 1384, 1393 en September 1397.


</doc>
<doc id="126502" url="https://af.wikipedia.org/wiki?curid=126502" title="SPAD S.VII">
SPAD S.VII

Die SPAD S.VII is 'n Franse dubbeldekker vegvliegtuig wat in die Eerste Wêreldoorlog diens gedoen het. Die nooiensvlug van die "S.VII" was so 'n groot sukses dat die vliegtuig ommiddellik in produksie gegaan het. Die vliegtuig was sterk en kon teen hoë snelhede duik sonder dat die vlerke disintegreer. Twee motors was gebruik vir die vliegtuig; die 150 perdekrag "Hispano-Suixa 8Aa" motor en die 180 perdekrag 8Ac motor. Teen September 1916 het die vliegtuig die front bereik en was gebruik deur die Britse Lugmag en Vloot asook deur België, Italië en Rusland. Die bekende "Escadrille Lafayette" eskader bestaande uit Amerikaanse vlieëniers het dié vliegtuig ook gebruik toe hulle in Februarie 1918 oorgeplaas is van die Franse Magte na die "American Expeditionary Force" waar hulle die 103de Lug Eskader gevorm het.

Die SPAD S.XIII is ontwikkel uit die "S.VII".




</doc>
<doc id="126506" url="https://af.wikipedia.org/wiki?curid=126506" title="Saiph">
Saiph

Saiph, ook bekend as onder meer Kappa Orionis, is die sesde helderste ster in die sterrebeeld Jagter (Orion) en een van die vier sterre wat die Jagter se hoofvierhoek vorm. Iemand in die Suidelike Halfrond wat noord kyk, sal dit regs bo sien, en iemand in die Noordelike Halfrond wat suid kyk links onder. Metings van sy parallaks dui daarop dit is sowat 650 ligjare (198 parsek) van die Son af, omtrent dieselfde as Betelgeuse. Hoewel dit ’n warmer ster is, is dit kleiner en dowwer as Rigel, met ’n skynbare magnitude van 2,1. Die ster se helderheid wissel effens, met sowat 0,04 magnitudes.

Saiph het ’n sterreklassifikasie van B0,5 Ia. Die helderheidsklas "Ia" verteenwoordig ’n helder superreus wat die waterstof in sy kern opgebruik het en wegbeweeg het van die hoofreeks. Saiph het ’n sterk sterwind en verloor massa teen ’n tempo van keer die massa van die Son per jaar, of een sonmassa elke 1,1 miljoen jaar. Groot sterre soos Saiph (en baie ander in die Jagter) sal eindelik as ’n supernova ontplof.



</doc>
<doc id="126507" url="https://af.wikipedia.org/wiki?curid=126507" title="Pseudoknoop">
Pseudoknoop

'n Pseudoknoop is 'n sekondêre struktuur van nukleïnsure waar ten minste twee stamlusstrukture voorkom, en waar die helfte van die een stam tussen die twee helftes van 'n ander stam geïnterkaleer is. Die pseudoknoop is in 1982 vir die eerste keer waargeneem in die raap-geelmosaïekvirus. Pseudoknope vou hulself in knoopvormige driedimensionele konformasies op, maar is nie ware topologiese knope nie.

Die strukturele konfigurasie van pseudoknoope leen homself nie tot opsporing deur bioberekening nie, as gevolg van sy kontekssensitiwiteit of oorvleuelingskarakter. Die basis-paring in pseudoknope is nie goed "genes" nie, met ander woorde, basispare kom voor wat in die volgorde oorvleuel. Dit maak die teenwoordigheid van pseudoknope in ribonukleïensuur (RNS)-reekse moeiliker voorspelbaar deur standaardmetodes van dinamiese programmering: hulle gebruik meesal 'n rekursiewe puntestelsel om gepaarde stingels te identifiseer en kan gevolglik nie ongeneste basispare opspoor nie. Nuwer metodes van stogastiese konteksvrye grammatika ly ook aan hierdie probleem. Gewilde sekondêre struktuurvoorspellingsmetodes soos Mfold en Pfold sal dus nie pseudoknoopstrukture uitken nie; hulle sal slegs die meer stabiele een van die twee pseudoknoopstamme uitken.

Dit is moontlik om 'n beperkte klas van pseudoknope te identifiseer deur die gebruik van dinamiese programmering, maar hierdie metodes is nie volledig nie, en skaleer swakker as 'n funksie van die soeklengte as die algoritmes wat nie pseudoknope soek nie. Die algemene probleem om pseudoknope met die laagste vrye energie te voorspel is reeds as NP-volledig bewys.

Verskeie belangrike biologiese prosesse maak staat op RNS-molekules wat pseudoknope vorm; dikwels RNS-molekules met 'n uitgebreide tersiêre struktuur. Die pseudoknoopstreek van RNase P is byvoorbeeld een van die mees gekonserveerde elemente in die hele evolusie. Die telomerase RNS-komponent bevat 'n pseudoknoop wat van kritieke belang is vir sy aktiwiteit, en verskeie virusse gebruik 'n pseudoknoopstruktuur om 'n tRNS-agtige motief te vorm, en sodoende die gasheersel te infiltreer.



</doc>
<doc id="126508" url="https://af.wikipedia.org/wiki?curid=126508" title="Gert van der Vyver">
Gert van der Vyver

Prof. dr. Gert Christoffel Petrus van der Vyver (onbekend – Potchefstroom, 2 September 1975) was predikant in vier gemeentes van die Gereformeerde Kerk en daarna van 1971 tot sy dood professor aan die Teologiese Skool Potchefstroom. Hy was die skrywer van talle werke oor die geskiedenis van sy kerk, onder meer die eerste biografie oor die genootskap se eerste predikant, ds. Dirk Postma.

Prof. Van der Vyver was van 1937 tot 1942 'n voltydse student aan die PUK vir CHO. In 1951 het hy die Th.M.-graad met lof verwerf, waarna hy na Nederland gegaan het vir verdere studie. In 1958 behaal hy sy doktorsgraad met ’n proefskrif oor ds. Dirk Postma. Pro Rege-Pers Beperk van Potchefstroom het sy doktorale proefskrif nog in 1958 uitgegee onder die titel "Professor Dirk Postma 1818–1890", ’n lywige hardebandboek van 500 bladsye. 

Prof. Van der Vyfer het etlike jare lank in die kuratorium van die Teologiese Skool gedien. Hy was ook lid van die Raad van die PU vir CHO. By twee geleenthede was hy voorsitter van die Nasionale Sinode van die Gereformeerde Kerke in Suid-Afrika. 

Die naamlose skrywer van ’n kort huldeblyk aan prof. Van der Vyver in die GKSA se almanak van 1976 skryf: "In 1971 het hy professor geword aan die Teologiese Skool en die PU vir CHO waar hy gearbei het tot met sy dood. In 1974 is hy benoem as rektor van die Teologiese Skool op Potchefstroom vir ’n tydperk van drie jaar. Die voorreg is hom egter nie gegun om die ampstermyn te voleindig nie. In hierdie uitgawe verskyn die verslag oor die werksaamhede van die Teologiese Skool nog onder sy naam. In die kort tydjie wat hy egter as professor gedien het, het daar ’n blywende vormende invloed op vele studente van hom uitgegaan. Veral wat die prediking van Gods Woord betref, waar hy dit steeds beklemtoon het dat dit 'van hart tot hart moet wees'."

Hy was van 1946 tot sy dood met Lydia du Plessis getroud. 

'n Student van prof. Van der Vyver, Zacharias Venter, het in 2017 oor hom vertel: "Sy besonderse stem wat geen luidspreker nodig gehad het nie, sal my altyd bybly. By geleentheid was hy besig om vir sy seuns tennisles te gee op die PUK se tennisbane. Terwyl hy in gewone stemtoon met hulle gepraat het, het sy stem nogtans oor al die bane getrek en het baie van ons gaan stilstaan om na die prag daarvan te luister. Netso sal ek nooit sy besonderse bruin oë vergeet nie. Ek het in die kerkgeskiedenisklas in die voorste ry gesit. Dan kom staan prof. Gert hier voor my en kyk met daardie deurdringende oë in my oë - en hy kyk my en kyk my en meet my oë met syne - terwyl hy voortgaan met klasgee. Ná so 'n paar minute sou hy sê: 'Of hoe sê ek, ou Sagrysie jong?' En dan antwoord ek maar gedwee: 'Ja, professor.'"


</doc>
<doc id="126509" url="https://af.wikipedia.org/wiki?curid=126509" title="Eva Ahnert-Rohlfs">
Eva Ahnert-Rohlfs

Eva Ahnert-Rohlfs (11 Augustus 1912 - 9 Maart 1954) was 'n Duitse sterrekundige. Sy het belangrike waarnemings van veranderlike sterre gemaak.

Ahner-Rohlfs is in Coburg (Hertogdom Saxe-Coburg-Gotha) gebore. Sy het vanaf 1931 tot 1933 in Würzburg, München en Kiel studeer. Na nege jaar waar sy van die beroep onttrek het om aandag aan haar gesinslewe te wy, het sy vanaf 1942 tot die einde van die Tweede Wêreldoorlog aan die Universiteit van Göttingen gestudeer. Vanaf 1945 het sy nou saam met professor Cuno Hoffmeister as assistent sterrekundige by die Sonneberg-sterrewag gewerk. In 1951 het sy 'n doktorsgraad in astrofisika van die Universiteit van Jena ontvang. By die Sonneberg-observatorium ontmoet Eva Rohlfs die sterrekundige Paul Oswald Ahnert, en hulle het in 1952 getrou. Eva Ahnert-Rohlfs is op 41 jarige ouderdom in Sonneberg oorlede.





</doc>
<doc id="126510" url="https://af.wikipedia.org/wiki?curid=126510" title="Harold Delos Babcock">
Harold Delos Babcock

Harold Delos Babcock (24 Januarie 1882 - 8 April 1968) was 'n Amerikaanse sterrekundige, en die vader van Horace W. Babcock. Hy was van Engelse en Duitse herkoms. Hy is in Edgerton, Wisconsin, gebore voordat hy sy hoërskool loopbaan in Los Angeles voltooi het, en is in 1901 by die Universiteit van Kalifornië, Berkeley, aanvaar is. Hy het vanaf 1907 tot 1948 by die Mount Wilson-sterrewag gewerk. Hy het in sonspektroskopie gespesialiseer en die verspreiding van magnetiese velde oor die son se oppervlak gekarteer. Saam met sy seun het hy die bestaan van sterk magnetiese velde in sekere sterre bekend gemaak. In 1953 het hy die Bruce-medalje gewen. 

Die Babcockkrater op die maan is na hom vernoem, asook die asteroïde 3167 Babcock (gesamentlik na hom en sy seun).





</doc>
<doc id="126511" url="https://af.wikipedia.org/wiki?curid=126511" title="Horace Welcome Babcock">
Horace Welcome Babcock

Horace Welcome Babcock (13 September 1912 - 29 Augustus 2003) was 'n Amerikaanse sterrekundige. Hy was die seun van Harold D. Babcock.

Babcock het 'n aantal sterrekundige instrumente ontwerp en gebou, en in 1953 was hy die eerste om die idee van aanpassende optika voor te stel. Hy het in spektroskopie en die studie van magnetiese velde van sterre gespesialiseer. Hy het die Babcock Model voorgestel, 'n teorie vir die magnetisme van sonkolle.

Tydens die Tweede Wêreldoorlog was hy betrokke by stralingswerk by MIT en Caltech. Ná die oorlog het hy 'n produktiewe samewerking met sy pa (Harold D. Babcock) begin. Sy voorgraadse studie was by Caltech, en het sy doktorsgraad van die Universiteit van Kalifornië, Berkeley verwerf. 

Babcock se doktorale proefskrif het een van die vroegste aanduidings van donker materie (Engels: dark matter) bevat. Hy het metings van die rotasiekurwe vir Andromeda gerapporteer wat voorgestel het dat die massa-tot-helderheidsverhouding radiaal toeneem. Hy het dit egter toegeskryf aan die absorpsie van lig binne die sterrestelsel of gemodifiseerde dinamika in die buitenste dele van die spiraal, en nie aan enige vorm van ontbrekende materie nie.

Hy was van 1964 tot 1978 direkteur van die Palomar-observatorium vir Caltech.

Vernoem na hom





</doc>
<doc id="126512" url="https://af.wikipedia.org/wiki?curid=126512" title="Hiroshi Araki">
Hiroshi Araki

Hiroshi Araki (荒木 博 志 Araki Hiroshi) is 'n Japannese sterrekundige. Hy werk by die Nasionale Sterrekundige Observatorium van Japan se Mizusawa VLBI-observatorium in Ōshū, en was die wetenskapspan se leier van die MUSES-C-sending. Hy het drie asteroïdes ontdek. Hy en sy kollegas by die sterrewag het hy 'n gedetailleerde topografiese kaart van die Maan geskep. [2]




</doc>
<doc id="126513" url="https://af.wikipedia.org/wiki?curid=126513" title="Ludwig Biermann">
Ludwig Biermann

Ludwig Franz Benedict Bier Mann (13 Maart 1907 in Hamm - 12 Januarie 1986 in München) was 'n Duitse sterrekundige, wat sy Ph.D. van die Universiteit van Göttingen in 1932 verwerf het. 

Hy het belangrike bydraes gelewer tot astrofisika en plasmafisika, die Biermann-battery ontdek, en die bestaan van die sonwind 1947 voorspel het.

Hy was 'n besoekende dosent aan die Instituut vir Gevorderde Studie in 1961. Hy het die Bruce-medalje in 1967 gewen en die goue medalje van die Royal Astronomical Society in 1974. Asteroïde 73640 Biermann is na hom vernoem.






</doc>
<doc id="126514" url="https://af.wikipedia.org/wiki?curid=126514" title="Bruce-medalje">
Bruce-medalje

Die Catherine Wolfe Bruce Goue Medalje word jaarliks deur die "Astronomiese Vereniging van die Stille Oseaan" toegeken vir uitstaande lewenslange bydraes tot sterrekunde. Dit is vernoem na Catherine Wolfe Bruce, 'n Amerikaanse beskermdame van sterrekunde, en is vir die eerste keer in 1898 toegeken. Dit word beskou as een van die hoogste eretoekennings in die veld van sterrekunde. 





</doc>
<doc id="126516" url="https://af.wikipedia.org/wiki?curid=126516" title="Universiteit van Göttingen">
Universiteit van Göttingen

Die Universiteit van Göttingen (Duits: Georg-August-Universität Göttingen, GAU, informeel bekend as Georgia Augusta) is 'n openbare navorsingsuniversiteit in Göttingen, Duitsland. Die Universiteit is in 1734 gestig deur George II, die koning van Groot-Brittanje en die kieser van Hanover. Met klasse wat in 1737 begin het, is die universiteit die oudste in die staat Nedersakse en die grootste universiteit i.t.v. studentinskrywing, wat op ongeveer 26 000 staan. As tuiste van baie bekende figure verteenwoordig dit een van Duitsland se historiese en tradisionele instellings. Göttingen is al die "stad van wetenskap" genoem. 

Wat reputasie betref, is die Universiteit van Göttingen voorheen ondersteun deur die Uitnemendheidsinisiatief van die Duitse Universiteite, hou dit lidmaatskap van die Coimbra Groep en spog met 'n assosiasie met 40 Nobelpryswenners. Verder hou die universiteit sterk konneksies met groot navorsingsinstitute in Göttingen, soos dié van die "Max Planck Society for the Advance of Science" en die Gottfried Wilhelm Leibniz Wetenskaplike Gemeenskap. Met ongeveer 8 miljoen media-eenhede is die Göttingen Staat en Universiteitsbiblioteek een van die grootste biblioteke in Duitsland.



</doc>
<doc id="126517" url="https://af.wikipedia.org/wiki?curid=126517" title="Universiteit van Kalifornië, Berkeley">
Universiteit van Kalifornië, Berkeley

Die Universiteit van Kalifornië, Berkeley (ook bekend as UC Berkeley, Berkeley, en Cal ) is 'n openbare navorsingsuniversiteit in Berkeley, Kalifornië. Berkeley, wat in 1868 gestig is, is een van die tien navorsingsuniversiteite verbonde aan die Universiteit van Kalifornië, en word beskou as een van die wêreld se mees gesogte universiteite en die beste openbare universiteit in die Verenigde State. 



</doc>
<doc id="126520" url="https://af.wikipedia.org/wiki?curid=126520" title="Elektra (Sophokles)">
Elektra (Sophokles)

Elektra is 'n tragedie soos oorvertel deur die Griekse digter Sophokles. Die drama word omstreeks die jaar 413 v.C. in Athene opgevoer.


 Pelops

Tydens Peleus, die koning van Thessalië, en die seegodin Thetis se goddelike huwelik daag Eris, die godin van tweedrag, ongenooid by die banket op en gooi 'n twisappel onder die gaste in. Op die goue appel staan geskryf: "Vir die skoonste". Met die gevolglike twis wat onder die godinne uitbreek. Later is dit net Hera en haar dogters Athena en Aphrodite wat steeds op die appel aanspraak maak. Zeus word ingeroep om te oordeel. Omrede hy vir sy eie beswil geen onderskeid tussen sy vrou en dogters wil maak nie, stel hy voor hulle moet 'n sterfling raadpleeg. Paris, seun van koning Priamos van Troje, word aanbeveel. Paris wys Aphrodite aan, hoofsaaklik uit die guns wat sy hom sal bewys: sy sal hom die mooiste vrou op aarde toebedeel.

Wanneer Paris te hore kom van die skone Helena, vrou van koning Menelaos van Sparta, glo hy sy geluk word nou bewaarheid. Hy vaar met die goedkeuring van sy vader na Griekeland. 

Niksvermoedend ontvang Menelaos vir Paris heel gasvry, maar moet op 'n dag dringend na die eiland Kreta toe haas. Paris en Helena is nou alleen. Helena het heel onder die indruk van Paris gekom en albei vaar terug na Troje. Paris se oudste broer Hektor is hieroor hewig ontsteld, want dit sal noodwendig 'n oorlog ontketen, maar dit kan Paris en die Trojane nie die minste skeel nie. Hulle het die mooiste vrou op aarde in hul midde.

Toe die Grieke teen die Trojane wil optrek sit die opperbevelvoerder Agamemnon met 'n probleem. Die wind wat die skepe sou wegvoer na Troje bly net weg. Die siener Kalchas word geraadpleeg: die godin Artemis hou die wind teen, want sy is kwaad vir Agamemnon omdat hy by geleentheid gespog het oor 'n wildsbok wat hy in haar woud geskiet het. As boetedoening moet Agamemnon sy dogter Iphigeneia aan haar offer. Anders bly almal mooitjies tuis.

Met die morrende soldate wat hom aanhits om tussen sy eie voordeel en die wil van sy volk te kies, gee Agamemnon maar bes. Iphigeneia is ewe gewillig om haar vir haar volk op die altaar te plaas. Tydens die offerseremonie stel Artemis 'n takbok in Iphigeneia se plek en verdwyn met haar ver weg. Daarvan weet niemand nie. Ná die offer begin die wind op te steek. 

Klutaimnestra is verbitterd teenoor haar man, Agamemnon, wat hul dogter se lewe op die spel geplaas het, en besluit om wraak te neem. Sy en een van Agamemnon se vyande, Aigisthos, sweer saam om Agamemnon by sy terugkeer te vermoor. Intussen neem Aigisthos sy intrek in die paleis en begin toenemend die septer swaai.

By Agamemnon se terugkeer (met sy oorlogsbuit, Kassandra), na die tien jaar op die slagveld in Troje en op die see, word hy katvriendelik terugontvang, maar kort daarna met 'n byl in die bad vermoor. Aigisthos en Klutaimnestra oorreed die volk om die wraak te aanvaar, terwyl Elektra en Chrusothemis hul jong broertjie, Orestes, onmiddellik landuit stuur om by sy oom Strophios, koning van Phokis, te gaan skuil. Hy sal eendag terugkeer om sy vader se dood te wreek.

Chrusothemis aanvaar met verloop van tyd maar Aigisthos en Klutaimnestra wat ongestraf op die troon bly sit. Elektra raak egter toenemend verbitterd en verlang aanhoudend na die terugkeer van Orestes. Hierop behandel Klutaimnestra vir Elektra met afkeer, want al is hy ook haar eie kind, vrees sy Orestes se terugkeer. Dit versterk net Elektra se verbitterdheid. 

Paidagogos, Orestes en Pulades kom by die paleis van Mukene aan. Hulle hoor Elektra binne die huis weekklaag, maar moet eers Loxias (met as spreekbuis die Orakel van Delphi) se opdragte uitvoer deur onverwyld die drankoffers as plengoffers te gaan uitgiet vir die gestorwe Agamemnon, wat die oorwinning sal bring. Later moet die ou kneg hom voordoen as 'n boodskapper wat van Phanoteus ('n prins van Phokis en vriend van Aigisthos en Klutaimnestra) kom met die nuus dat Orestes dood is, en die paleis verken. 

Elektra kom by die paleis uit en sing haar treurlied en roep die Wraakgodinne aan om haar broer terug te stuur. 

Ondertussen probeer die koor vir Elektra troos, maar ook agter die kap van die byl kom. Is dit geregverdig om so te huil en weekklaag oor die gestorwenes? Volgens Elektra is dit slegs dwase wat die gestorwenes vergeet. Sy ly deur te sien hoe Aigisthos die plek van haar vader onregmatig inneem. Die gehoor verneem ook Aigisthos is op die oomblik nie by die paleis nie.

Chrusothemis kom verbygestap en sê Elektra moenie 'n doellose wrok voed nie, en hoewel dit haar ook leed besorg, moet jy maar die beste van 'n saak maak. Hieroor is Elektra ontstoke. Chrusothemis waarsku Elektra moet in haar spoor trap, want sy het 'n voëltjie hoor fluit met Aigisthos se terugkeer gaan hulle Elektra in die grafkelder opsluit. Selfs dit is vir Elektra beter as verraad teenoor haar vader. Elektra vra dan vir Chrusothemis wat sy met die plengoffers in haar hande wil maak.

Die plengoffers is namens Klutaimnestra aan haar vader (wat Elektra ironies vind, aangesien haar moeder hom tog laat vermoor het) wat blykbaar (volgens 'n getuie wat by was toe Klutaimnestra vir Helios geraadpleeg het) gedroom het Agamemnon plant die septer by die huisaltaar. 'n Sterk tak het onmiddellik daaruit gebot en welig opgegroei om 'n skaduwee oor Mukene te gooi.

Vir Elektra is dit 'n goeie voorbode. Sy vra vir haar suster om nie die offers aan haar vader te bring nie, maar eerder te spaar vir Klutaimnestra se swart begrafnis. Of heeltemal weg te gooi. Elektra oorreed Chrusothemis om hul haarlokke, maar ook hierdie verweerde gordel saam te vat en te bid dat Orestes lewend terug sal keer.

Die koor is ewe verheug oor die droom. Die dag van afrekening is naby.

Klutaimnestra kom dan uit die paleis en raak in 'n woordestryd met Elektra betrokke. Die verwyte word oor en weer geslinger. Klutaimnestra raak later teë hiervan en wil vreedsaam haar offers aan Phoibos bring. 

Paidagogos kom tydens die vrugteoffer aangedraf met die vreugdevolle nuus aan Aigisthos en Klutaimnestra: Orestes het tydens 'n renwawedren verongeluk. Klutaimnestra dink haar gebede is verhoor; Elektra is op moedverloor se vlakte. Klutaimnestra nooi die kneg na binne en laat Elektra verpletterd agter. Selfs die koor kan Elektra nie opbeur nie.

Chrusothemis keer van die graf van haar vader terug en vertel die ongelooflikste nuus: sy is seker sy het haar broer se haarlok by die graf gevind. Orestes moet hier naby wees. Elektra sê weer haar suster is op 'n dwaalspoor. Orestes is dood, dit is nutteloos om op hom te reken. Chrusothemis is nou ewe verbysterd, maar Elektra kan haar moordlus nou skaars in toom hou - dit help nou nie meer om te treur nie. Die reg moet nou in eie hande geneem word. Hieroor is haar suster uiters geskok, en die koor kan ook nie Elektra tot bedaring bring nie. Die koor kan nou maar net hoop Elektra word vir haar lojaliteit beloon en die susters sal verenig. 

Orestes en Pulades daag as vreemdelinge op met twee helpers. Hulle dra die as wat glo aan Orestes behoort in 'n koperkom saam met hulle. Terwyl Elektra die kom neem en 'n treurlied aanhef, besef Orestes nou dit is Elektra en maak sy naam bekend. Elektra is oorstelp van vreugde en die planne word (hardop) gesmee. Paidagogos waarsku hulle vanuit die paleispoort hy kon alles hoor - hulle moet ophou draai.

Die koor sing oor die Wraakgodinne wat Agamemnon se bloed nou gaan wreek. 

Elektra kom buitentoe en sê aan die koor (en gehoor) Orestes en Pulades gee die koperkom aan Klutaimnestra. Van buite word gehoor hoe Klutaimnestra binne die gaste as moordenaars herken en dan haar seun. Sy smeek by haar seun om genade, sodat Elektra terugroep: "Jy het jou nie oor jou seun erbarm nie, nóg oor sy verwekker!". Die moeder word dan om die lewe gebring. Orestes en Pulades kom buitentoe en sê die daad is volvoer. Hulle sien Aigisthos aankom en glip weer die paleis binne. Aigisthos is in 'n vrolike luim oor die nuus dat Orestes dood is, iets wat hy tog te gretig by Elektra kom navraag doen. Elektra beaam die nuus heel koel en sê die boodskappers het nie alleen die nuus gebring nie, maar ook sy lyk. Nadat Aigisthos vir Zeus gedank het, vra hy Orestes om die sluier van die liggaam af te trek, sodat hy aan sy bloedverwant "'n roubeklag kan bring".
Orestes raai Aigisthos aan om self die lykkleed af te trek, "waaraan [hy] liefderyk vaarwel kan sê." Aigisthos gebied Elektra om Klutaimnestra te gaan roep, waarop Elektra antwoord: "Sy is naby jou, moenie na haar soek nie".

Aigisthos trek die lykkleed af. Toe hy Klutaimnestra sien, besef hy meteens Orestes staan hier voor hom. Hy word geen kans gegun om nog iets te sê nie, maar word na dieselfde plek gedryf waar Agamemnon vermoor is. Hy word deur Orestes tereggestel.

Die koor sing die slotgesang:
Die Afrikaanse vertaling van "Elektra" is deur J.P.J. van Rensburg in 1969 klaar vertaal en by Human & Rousseau uitgegee. Theo Wassenaar publiseer sy vertaling in 1977 by Perskor.



</doc>
<doc id="126521" url="https://af.wikipedia.org/wiki?curid=126521" title="RNS termometer">
RNS termometer

'n RNS termometer (of RNS termosensor) is 'n temperatuursensitiewe nie-koderende RNS molekuul wat die uitdrukking van gene reguleer. RNS termometers reguleer dikwels gene wat 'n rol speel by hitte- of koueskok reaksies, maar is ook by ander regulerende rolle soos patogenisiteit en verhongering betrokke.

Oor die algemeen werk RNS termometers deur hulle sekondêre struktuur in reaksie op temperatuurskommelinge te verander. Hierdie strukturele oorgang kan dan belangrike gedeeltes van die RNS, byvoorbeeld 'n ribosoombindingsetel, blootstel of verberg, wat dan 'n invloed op die vertaling van 'n nabygeleë proteïen-koderende geen kan uitoefen.

RNS termometers, saam met riboskakelaars, is al gebruik as voorbeelde ter ondersteuning van die RNS wêreld hipotese. Hierdie teorie stel voor dat RNS eens die uitsluitlike nukleïensuur in selle was, en eers later vervang is deur die huidige DNS → RNS → proteïen stelsel.

Voorbeelde van RNS termometers is FourU, die Hsp90 "gos"-regulatoriese element, die ROSE element en die Hsp17 termometer.

Die eerste temperatuur-sensitiewe RNS element is in 1989 gepubliseer. Voor hierdie navorsing is reeds bevind dat mutasies stroomop van die transkripsie inisiasiesetel in 'n lambda (λ) bakteriofaag cIII mRNS 'n invloed het op die spoed van vertaling van die cIII proteïen. Hierdie proteïen is betrokke by die keuse van 'n litiese of lisogeniese lewensiklus in λ bakteriofage: hoë konsentrasies van cIII bevorder lisogeniteit. Verdere studie van hierdie stroomop RNS streek het twee alternatiewe sekondêre strukture geïdentifiseer; eksperimentele studie het gevind dat die strukture wedersyds kan uitruil, en afhanklik is van beide kalsiumioon konsentrasie en temperatuur. Hierdie RNS termometer kan dus onder hittestres 'n litiese siklus by voorkeur laat plaasvind sodat die bakteriofaag vinnig repliseer en uit die gasheer sel ontsnap.

Die term "RNS termometer" is eers in 1999 geskep, toe dit gebruik is om die "rpoH" RNS element van "Escherichia coli" te beskryf. Meer onlangse bioinformatikasoektogte het verskeie nuwe moontlike RNS termometers uitgewys. Tradisionele volgorde-gebaseerde soektogte is egter ondoeltreffend, omdat die sekondêre struktuur van die element eerder as die nukleïensuurvolgorde gekonserveer word.

Die meeste bekende RNS termometers kom in die 5' onvertaalde streek voor van die boodskapper-RNS wat vir hitte skok proteïene kodeer, maar dit mag ook wees dat hierdie feit 'n artefak is van onewekansige monsterneming en die inherente probleme wat gepaard gaan met die opsporing van kort, ongekonserveerde RNS reekse in genomiese data.

Alhoewel RNS termometers tot dusver hoofsaaklik in die prokariote gevind is, is 'n potensiële RNS termometer ook al in soogdiere gevind, insluitend die mens. Die kandidaat thermosensor "hitteskok RNS-1 (HSR1)" aktiveer hitteskok transkripsie faktor 1 (HSF1) en induseer die uitdrukking van beskermende proteïene wanneer die seltemperatuur hoër as 37 °C (liggaamstemperatuur) word, om te voorkom dat die selle oorverhit.

RNS termometers is struktureel eenvoudig en kan uit kort RNS reekse bestaan; die kleinste het net 44 nukleotiede, en kom voor in die mRNS van 'n hitte-skok proteïen, hsp17, in "Synechocystis" PCC 6803, 'n spesie van sianobakterië. Oor die algemeen wissel die lengte van hierdie RNS elemente tussen 60-110 nukleotiede, en hulle bevat tipies 'n haarnaaldstruktuur met 'n klein aantal onpaar basisse wat die stabiliteit van die struktuur verlaag, wat dit makliker maak vir die molekuul om oop te vou wanneer die temperatuur toeneem.

Gedetailleerde strukturele analise van die ROSE RNS termometer het aan die lig gebring dat die onpaar basisse betrokke is by nie-standaard basisparing wat die heliese struktuur van die RNS bewaar (sien figuur). Die ongewone basispare bestaan uit G-G, U-U, en UC-U pare. Aangesien hierdie nonkanoniese basispare relatief onstabiel is, lei verhoogde temperatuur daartoe dat die RNS struktuur in hierdie streek plaaslik smelt (oopgaan), en die Shine-Dalgarno volgorde ontbloot.

Sommige RNS termometers is aansienlik meer kompleks as 'n enkele haarnaald, soos in die geval van 'n streek in die mRNS van die enterobakteriële CspA geen wat waarskynlik 'n pseudoknoop bevat, sowel as verskeie haarnaalde.

Sintetiese RNS termometers is ontwerp wat net 'n eenvoudige enkel-haarnaald struktuur bevat. Die sekondêre struktuur van so 'n kort RNS termometer kan egter sensitief wees vir mutasie, sodat 'n enkele basisverandering die haarnaald "in vivo" onaktief kan maak.

RNS termometers kom in die 5' onvertaalde streek van boodskapper-RNS voor, stroomop van 'n proteïen-koderende geen. Hier is hulle in staat om die ribosoom bindende setel (RBS) te bedek, en te verhoed dat die mRNS in proteïen vertaal word. As die temperatuur verhoog, kan die haarnaaldstruktuur "smelt" en die RBS of Shine-Dalgarno volgorde blootstel, sodat die klein ribosomale subeenheid (30S) kan bind, wat daartoe aanleiding gee dat die ander molekules wat vir vertaling nodig is, bymekaar kom. Die begin kodon, tipies 8 nukleotiede stroomaf van die Shine-Dalgarno volgorde, teken die begin van 'n proteïen-koderende geen aan, wat deur die ribosoom in 'n peptiedproduk vertaal word. Bykomend tot hierdie "cis"-meganisme, is een enkele voorbeeld van 'n RNS termometer gevind wat met 'n "trans"-meganisme werk. Dit kom in die mRNS van die RpoS stres-reguleerder by E. Coli en verwante bakterië voor, waar dit waarskynlik 'n rol speel in die verhongeringsreaksie.

'n Spesifieke voorbeeld van 'n RNS termometer motief is die FourU termometer van "Salmonella enterica". Wanneer die bakterium blootgestel word aan temperature bo 45 °C, gaan die stam-lus oop wat in die string oorkant die Shine-Dalgarno volgorde voorkom, en laat die mRNS toe om die ribosoom binne te gaan, sodat vertaling kan voorkom. Mg ioonkonsentrasie beïnvloed ook die stabiliteit van FourU. Die meeste goed bestudeer RNS termometer kom in die "rpoH" geen van "Escherichia coli" voor. Hierdie termosensor is verantwoordelik vir die opregulering van hitteskokproteïene by hoë temperature, deur bemiddeling van σ, 'n gespesialiseerde hitteskok sigmafaktor.

Alhoewel RNS termometers tipies verband hou met hitte-geïnduseerde proteïenuitdrukking, kan hulle ook koue-skok proteïene reguleer. Die uitdrukking van twee 7kDa proteïene word byvoorbeeld deur 'n RNS termometer in die termofiliese bakterium Thermus thermophilus, en 'n soortgelyke meganisme is ook al geïdentifiseer by die Enterobacteriales.

RNS termometers wat sensitief is vir temperature naby 37 °C kan deur patogene gebruik word om gene te aktiveer wat by infeksie betrokke is, byvoorbeeld die opregulering van "prfA", wat 'n sleutel transkripsionele reguleerder van virulensie gene in "Listeria monocytogenes" kodeer, is gedemonstreer deur die van die 5' DNS van "prfA" aan die groen fluoressente proteïengeen te koppel; die gekoppelde geen is toe vanaf die T7 promotor in "E. coli" getranskribeer, en fluoressensie is by 37 °C waargeneem, maar nie by 30 °C nie.

Die RNS wêreld hipotese beweer dat RNS oorspronklik beide die draer van erflike inligting was, en ook ensiemaktiewiteit gehad het, en dat verskillende reekse as biokataliste, reguleerders en sensors opgetree het. Die hipotese beweer verder dat die moderne DNS, RNS en proteïene-gebaseerde lewe hieruit ontwikkel het, soos wat seleksie daartoe gelei het dat die meerderheid van RNS se rolle met ander biomolekules vervang is.

RNS termometers en riboskakelaars kom waarskynlik baie vroeg in evolusie voor, want hulle kom in baie verlangs-verwante organismes voor. Dit word voorgestel dat, in die RNS wêreld, RNS termosensors verantwoordelik sou gewees het vir die temperatuur-afhanklike regulering van ander RNS-molekule. RNS termometers in moderne organismes kan in hierdie sin as molekulêre fossiele gesien word, wat op 'n voorheen meer wydverspreide belang in 'n RNS-wêreld sou dui.



</doc>
<doc id="126523" url="https://af.wikipedia.org/wiki?curid=126523" title="Vlag van die Verenigde Arabiese Emirate">
Vlag van die Verenigde Arabiese Emirate

Die nasionale vlag van die Verenigde Arabiese Emirate is op 2 Desember 1971 amptelik in gebruik geneem. Die vlag vertoon ’n vertikale rooi baan aan die vlagpaalkant met drie horisontale bane in, van bo na onder, wit, rooi en groen.

Die vlag bestaan die Pan-Arabiese kleure van rooi, groen, wit en swart, wat Arabiese eenheid simboliseer. Die kleure stel die Arabiese dinastieë van die Fatimidiese Kalifaat (groen), die Abbaside (swart), en die Omajade (wit) voor. Rooi stel die Sjariefe van Mekka voor en is deur koning Hussein self tydens die Arabiese opstand van 1917 gevoer.

Die kleure stel ook die voormalige individuele vlae en heersers, dit wil sê die geskiedenis (rooi), die vrugbaarheid van die land (groen), vrede en neutraliteit (wit), sowel as olie, die 'swart goud', dus welvaart (swart), voor.

Die drie horisontale bane is dieselfde hoogte. Die rooi baan het ’n breedte van 3:9 in verhouding tot die lengte van die horisontale bane.

Teen 1820 was alle latere lede van die Unie-Protektoraat Groot-Brittanje. As Verdragstate het hulle ’n vierkantige vlag met ’n rooi vierkant op wit vierkant, wat ‘witbloedigrooi’ genoem is, vertoon.

Tot 1971 het die verdragstate ’n rooi-wit-rooi, horisontaalverdeelde vlag met ’n groen sewepuntige ster in die middel vertoon. Die vorm en verhouding van hierdie vlag is nooit vasgestel nie, daarom kon dit verskillend in verskillende bronne voor. Toe Bahrein en Katar lede was, was die ster veronderstel om neo-radiatief te wees (1968 tot 1971).

Die Arabiese Rewolusionêre Vlag het gedien as ’n model vir die huidige vlag, soos met talle ander vlae wat die Pan-Arabiese kleure op hul vlae gebruik.

Elk van die emirate binne die Verenigde Arabiese Emirate het ’n eie vlag, behalwe Foedjairah wat die federale vlag ook as hul staatsvlag gebruik. Die vlae is afgelei van die rooi vlae wat tradisioneel deur die verskillende Arabiese emirate aan die Persiese Golf gebruik is. Onder die beskerming van die Britse Ryk, van 1820 af, is besluit om ’n wit vertikale baan aan die vlagpaalkant toe te voeg. Dieselfde basiese patroon kan word in die vlae van Bahrein en Katar, emirate wat gekies het om nie in 1970 by die pas gestigte Verenigde Arabiese Emirate aan te sluit nie, opgemerk word.



</doc>
<doc id="126525" url="https://af.wikipedia.org/wiki?curid=126525" title="Vlag van Viëtnam">
Vlag van Viëtnam

Die nasionale vlag van Viëtnam is op 5 September 1945 amptelik in gebruik geneem. Die vlag vertoon ’n enkele rooi baan met ’n goue vyfpuntige ster in die middel.

Die vlag bestaan soos vermeld uit ’n rooi veld met ’n goue ster wat die leierskap van die Viëtnamese Kommunistiese Party voorstel. Die vyf punte van die ster stel die arbeiders, die boere, die soldate, die intellektuele en die handelaars voor. Die rooi in die vlag stel die bloed van die volk en die kommunistiese rewolusie voor.

Volgens die Grondwet van 2013: “Die Nasionale Vlag van die Sosialistiese Republiek Viëtnam is reghoekig met die hoogte gelyk aan tweederdes van die wydte; in die middel van die varsrooi agtergrond is ’n helder vyfpuntige ster in goud.”

Die kleurskema word hieronder gelys:

Viëtnam (destyds bekend as Annam) was van 1883 deel van die Unie van Frans-Indo-China. Annam het ’n geel vlag met die vlag van Frankryk in die skildhoek gebruik. Tydens die Tweede Wêreldoorlog was Viëtnam ’n vasalstaat van Japan. Gedurende hierdie periode het die land ’n geel vlag met drie horisontale bane waarvan die middelste ’n gaping gehad het, gebruik.

Na afloop van die Tweede Wêreldoorlog is Viëtnam in ’n noordelike en suidelike deel verdeel. Noord-Viëtnam het ’n vlag soortgelyk aan dié van die huidige aangeneem terwyl Suid-Viëtnam aanvanklik dieselfde vlag as wat gedurende die vasalstaattydperk gebruik is, aangeneem. In 1948 is die middelste baan deur ’n ononderbroke baan vervang. Hierdie vlag was afkomstig van die magtige Nguyen-dinastie wat die vlag tussen 1890 en 1920 gebruik het. Die vlag word soms nog deur Viëtnamese emigrante in o.m. die Verenigde State gebruik omdat hulle die huidige vlag as ’n simbool van kommunistiese onderdrukking beskou. Andersyds word mense in Viëtnam vervolg wat die voormalige vlag van Suid-Viëtnam vertoon.

Na die val van Saigon op 30 April 1975 aan die hand van Noord-Viëtnam, het Suid-Viëtnam oorgegee, en is die Viëtnamoorlog beëindig. Tydens die Viëtnamoorlog het die kommuniste in Suid-Viëtnam op 8 Junie 1969 ’n eie staat, te wete die Republiek Suid-Viëtnam, opgerig. Die vlag wat hierdie republiek gebruik het was soortgelyk aan dié van Noord-Viëtnam maar met die onderste helfte van die vlag in ligblou. Vanaf 30 Junie 1975 tot en met die amptelike hereniging op 2 Julie 1976 was dit ook die amptelike vlag van Suid-Viëtnam.

Die huidige vlag is deur die Vietminh, ’n kommunistiese organisasie wat in 1941 as opposisie teen Japannese okkupasie gestig is, gebruik. Aan die einde van die Tweede Wêreldoorlog het Hồ Chí Minh, leier van Vietminh, Viëtnamese onafhanklikheid verklaar en op 5 September 1945 ’n dekreet onderteken wat die vlag as die vlag van Noord-Viëtnam aanvaar het. Die DRV het na die Geneefse Konferensie van 1954 die regering van Noord-Viëtnam oorgeneem. Die vlag is op 30 November 1955 aangepas om die kante van die ster duideliker te laat vertoon.




</doc>
<doc id="126527" url="https://af.wikipedia.org/wiki?curid=126527" title="John F. Kennedy-sluipmoordsamesweringsteorieë">
John F. Kennedy-sluipmoordsamesweringsteorieë

Die sluipmoord op John F. Kennedy op 22 November 1963 het aanleiding gegee tot talle samesweringsteorieë, insluitend aantygings van betrokkenheid van die CIA, die Mafia, sittende Vise-President Lyndon B. Johnson, Kubaanse Eerste Minister Fidel Castro, die KGB, of selfs 'n kombinasie hiervan. Sommige samesweringsteorieë beweer verder dat die federale regering van die Verenigde State belangrike inligting versteek in die nadraai van die moord. Die voormalige Los Angeles-distriksprokureur, Vincent Bugliosi, beraam dat daar in totaal 42 groepe, 82 aageklaagde moordenaars, en 214 ander mense op een of ander tyd in verskeie samesweringscenario's as moontlike skuldigdes beskou is.

In 1964 het die Warrenkommissie tot die gevolgtrekking gekom dat Lee Harvey Oswald die enigste persoon is wat verantwoordelik is vir die sluipmoord op Kennedy. In 1979 het die Verenigde State Huis se gekose Komitee op Moord (HSCA) tot die gevolgtrekking gekom dat Kennedy waarskynlik vermoor is as gevolg van 'n sameswering, maar het nie enige groepe of individue geïdentifiseer nie. Die HSCA het geredeneer dat 'n tweede bendelid, anders as Oswald, waarskynlik ook na Kennedy geskiet het, maar akoestiese bewyse wat die HSCA gebruik het vir sy gevolgtrekkings is later gediskrediteer deur kundiges. Ander federale en munisipale ondersoeke wat gedoen is, ondersteun die gevolgtrekkings wat bereik is in die Warrenkommissie se verslag. Nietemin, glo die meerderheid Amerikaners wat ondervra is, dat daar wel 'n soort van sameswering was.

President John F. Kennedy is vermoor toe hy in 'n oop limousine, per konvooi deur Dallas, Texas, op Vrydag, 22 November 1963 (12:30 nm, CST) gereis het. Hy is met 'n geweer doodgeskiet. Texas se Goewerneur John Connally is gewond tydens die skietvoorval, maar het oorleef. Lee Harvey Oswald is binne twee ure in hegtenis geneem vir die moord op Kennedy deur 'n polisieman, J. D. Tippit, en het dieselfde Saterdagaand kort na 1:30 vm, tereggestaan vir die moord op President Kennedy. Op Sondag, 24 November, om 11:21 vm, het 'n nagklubeienaar, Jack Ruby, Oswald noodlottig geskiet toe hy oorgedra is van een tronk na die ander.

Onmiddellik na die skietery, het baie mense vermoed dat die moord deel was van 'n groter sameswering, en uitsaaiers het bespiegel dat Dallas se politieke regses betrokke was. Ruby se skiet van Oswald vererger aanvanklike vermoedens. Daar is al gesê dat Merk Baan, een van die samesweringsteoretici, die "die eerste literêre skoot" geskryf het met sy artikel, "Verdedigingsopsomming vir Oswald", in die 19 Desember 1963-uitgawe van die National Guardian. Thomas Buchanan se "Who killed Kennedy?", wat in Mei 1964 gepubliseer is, word gekrediteer as die eerste boek wat beweer daar was 'n sameswering.

In 1964 het die Warrenkommissie tot die gevolgtrekking gekom dat Oswald alleen opgetree het en dat daar geen geloofwaardige bewyse is om die bewering te ondersteun dat hy betrokke was in 'n sameswering om die president te vermoor nie. Die kommissie het ook aangedui dat die Dean Rust, die Staatssekretaris; Robert S. McNamara, die Sekretaris van Verdediging; C. Douglas Dillon, die Sekretaris van die Tesourie; Robert F. Kennedy, die Prokureur-Generaal; J. Edgar Hoover, die Direkteur van die FBI; John A. McCone, die Direkteur van die CIA, en James J. Rowley, die Hoof van die Geheime Diens, elk onafhanklik tot dieselfde gevolgtrekking gekom het op grond van die inligting wat tot hulle beskikking was. Maar tydens die verhoor van Klei Shaw in 1969, het die New Orleans-distrikprokureur, Jim Garnison, die enkel-koeëlteorie uitgedaag met bewyse uit die Zapruder-film, waarin hy beweer daar word aangedui dat 'n vierde skoot vanaf die grassy knoll verantwoordelik was vir die Kennedy se noodlottige kopwond.

In 1979, het die Verenigde State Huis se gekose Komitee op Moord (HSCA) ooreengekom met die Warrenkommissie dat Oswald vir Kennedy vermoor het, maar tot die gevolgtrekking gekom dat die Kommissie se verslag en die oorspronklike FBI-ondersoek ernstig gebrekkig is. Die HSCA het tot die gevolgtrekking gekom dat daar met 'n "hoë waarskynlikheid" ten minste vier skote deur twee gewapende mans afgevuur is  en dat 'n sameswering waarskynlik plaasgevind het om die President te vermoor. Die HSCA het gesê dat "die Warrenkommissie versuim het om voldoende ondersoek in te stel na die moontlikheid van 'n sameswering om Kennedy te vermoor." Die Ramsey Clark-paneel en die Rockefellerkommissie het beide die Warrenkommissie se gevolgtrekkings ondersteun.

Die laaste uitstaande dokumente wat onder Seksie 5 van die "President John F. Kennedy Assassination Records Collection Act of 1992" is op 26 Oktober 2017 openbaar gemaak. Die oorblywendes is steeds geheimgeklassifiseer en sal eers geanaliseer word vir redaksies .

Volgens die outeur John McAdams is die sluipmoord op John. F. Kennedy een van die grootste en ingewikkeldste sameswerings ooit.  Dit word meermale genoem as "the mother of all conspiracies". Daar is ongeveer eenduisend tot tweeduisend boeke geskryf oor die samesweringsteorie van Kennedy se sluipmoord   Volgens Vincent Bugliosi, is 95% van hierdie boeke "pro-sameswering en anti-Warrenkommissie".

Skrywer David Krajicek beskryf Kennedy se sluipmoordaanhangers as eenersyds "samesweringsteoretici" en andersyds  as "debunkers". Die groot omstredenheid rondom hierdie gebeurtenis het al gelei tot groot geskille tussen die groepe wat die afleidings van die Warren Kommissie aanvaar en die wat dit verwerp, of krities is van die amptelike verduidelikings. Beide kante beskuldig mekaar van naïwiteit, sinisme, en selektiewe interpretasie van die bewyse.

Openbare opinie wys dat 'n meerdeheid Amerikaners steeds glo dat daar 'n sameswering was om President Kennedy te vermoor. Verskeie meningsopnames wys egter dat Amerikaners in 'n mindere of meerdere mate glo dat die regering self betrokke was by 'n sameswering. Hierdie meningsopname wys ook daar daar geen ooreenkoms is in wie daarvan verdink word nie. In 2003 het die Gallup Poll berig dat 75% van Amerikaners glo dat Lee Harvey Oswald nie alleen opgetree het nie. In dieselfde jaar het 'n ABC News-meningsopname gevind dat 70% van respondente vermoed het dat daar meer as een persoon betrokke was by die sluipmoord.In 'n 2004 Fox News-meningsopname het 66% van Amerikaners gevoel dat daar 'n sameswering was en 74% gevoel daar was 'n toesmeerdery. So onlangs as 2009 het 76% van 'n CBS News-meningsopname gesê dat hulle glo die president is vermoor as gevolg van 'n sameswering. 'n Gallup-meningsopname wat in 2013 bekend gemaak is, het gevind dat 61% van Amerikaners glo dat andere behalwe Oswald betrokke was by die moord. Dit is die laagste syfer in 50 jaar. 

Verskeie navorsers, insluitend Mark Lane, Henry Hurt, Michael L. Kurtz, Gerald D. McKnight, Anthony Summers, Harold Weisberg, en ander het al verskeie strydighede, nalatigheid, uitsluitings, weglatings van bewysstukke, foute, veranderings aan stories of verandering aan getuienis van die amptelike Warrenkommissie-ondersoeke uitgewys. Dit dui alles op 'n moontlike toesmeerdery. 


</doc>
<doc id="126532" url="https://af.wikipedia.org/wiki?curid=126532" title="Louwrens du Plessis">
Louwrens du Plessis

Louwrens Marthinus du Plessis (noemnaam Louw, distrik Colesberg, Kaapkolonie, 1837 – Chee, Angola, ná 1888) was leier van ’n groep Dorslandtrekkers.

Du Plessis was die enigste seun van Jan Harm du Plessis van die plaas Klipvoor aan die Apiesrivier en sy vrou, Heilje Leviense Etresia van Wyk. Hy trek op driejarige ouderdom saam met sy ouers noordwaarts van Colesberg af. Blykbaar is niks anders oor sy jeugjare bekend nie.

Du Plessis het as trekleier van 'n groep van sewe families uit die distrikte Pretoria en Rustenburg opgetree wat die Zuid-Afrikaansche Republiek (ZAR) op 28 Mei 1875 verlaat en hul by 'n ander groep aangesluit het wat met agt waens by die Krokodilrivier gestaan het. Du Plessis is as kommandant gekies en het van die opperhoof Kgama verlof gekry om deur sy gebied in die teenswoordige Botswana te trek. Die groep het in Desember 1875 noordwaarts getrek, maar moes weens ’n watertekort na die Krokodilrivier terugkeer. 

Gedurende die somer het 'n groep onder D.J. Erasmus en nog een onder Jan C. Greyling hulle by hom aangesluit. Hier het die trekkers besluit om verder te trek met Greyling as kommandant en Plessis as veldkornet. Toe Greyling nie verlof van Kgama kon kry vir 'n trek deur sy gebied nie en deur sy bruuske optrede in onguns raak, het Du Plessis om as kommandant vervang. Hy het eweneens daarin misluk om toestemming van Kgama en die opperhoof Seghele vir 'n tog deur hul gebiede te verkry, maar deur die tussenkoms van die goedgesinde Skotse sendeling J.D. Hepburn wat die trekkers ontmoet het, het Kgama hulle in April 1877 toegelaat om met 'n ompad langs die noordelike grens van sy gebied verder te reis. 

Tevergeefs het Du Plessis probeer om samewerking van Greyling te verkry toe hy beplan om die trekkers in klein groepe deur die Dorsland te stuur. Greyling en sy mense het verder getrek, en Du Plessis en syne het hom ’n dag gevolg. Weergalose rampspoed het die trekkers agtervolg op hul tog wat langs die Malapsierivier oor Klouki, Inkuane, Hakdoornvlei, Tlakane, langs die Ngamimeer tot by Sibbetonsdrif gegaan het. Daar is hulp van kommandant G.A.J. Alberts en sy groep by Rietfontein ingeroep. Net Du Plessis en sy aanhangers het die uitnodiging aanvaar om na Rietfontein te trek. 

Daar het hulle tot verhaal gekom, en daarna het hulle verder noordwaarts getrek om hul aan te sluit by die ander trekkers. Die hele trek is reorganiseer en J.F. Botha as hoofkommandant gekies. Du Plessis was sy leier in elke opsig behulpsaam, het in die komitee gedien wat nuwe trekregulasies opgestel het, en was lid van die afvaardiging wat met die Portugese owerheid in Angola onderhandel het. 

Toe die nuwe land nie aan die verwagtings van die trekkers beantwoord nie en sommige oorweeg het om dit te verlaat, het Plessis in 1884 besluit om na die ZAR terug te keer. Aan die einde van die jaar het almal wat wou terugtrek aan die oorkant van die Kunenerivier bymekaargekom, waar Du Plessis as voorman aangewys het. Hulle het op 8 Desember 1884 in die pad geval. Weens die oorvloedige reëns het die trek maar stadig gevorder in 'n suidoostelike rigting op die stat van Nombati af. Die Kaptein was die trek goedgesind en wou ook graag met die trekkers kennis maak, wat dan ook gebeur het. Einde Desember 1884 het die trek verder gegaan in 'n suidoostelike rigting deur die gebied van die Ovambo-nasie. Op Ondongua, die stat van Kambonde, waar ook 'n Finse sendingstasie was, het die trek ’n nag oorgestaan en die volgende dag het Du Plessis as voorman die mense byeengeroep om die aanbod van W.W. Jordan te oorweeg. Jordan het by Nombati se stat by die trek gekom en later vooruitgegaan. Sy aanbod was dat die trek deur Damaraland moes gaan na Rehoboth op die suidelike grens tussen Namaland en Damaraland, waar hy ’n stuk grond van die Khoi gekoop het. Daar sou die trek 12 maande kon staan, maar as hulle sou verkies, kon hulle daar bly woon. 

Nadat Du Plessis die saak gestel het, is die vraag aan hom gestel of hulle dan in 1885 sou verder trek na Rietfontein of gebruik maak van die aanbod. Die resultaat van die bespreking was dat die saak later weer in oorweging geneem sou word om dan tot 'n beslissing te kom. Hier het wel 'n voorval voorgekom met die inboorlinge, maar nie met nadelige gevolge vir die trek nie. Toe Jordan se aanbod weer bespreek moes word, was hy self teenwoordig, maar die trekmense was verdeeld: Sommige wou die aanbod aanvaar, maar ander wou deurgaan Transvaal toe. Pieter Botha, wat vooruitgestuur is om by die Damara-kaptein verlof te kry om deur te trek, het intussen teruggekeer met die boodskap dat hulle deur sy land kon trek, maar dan moes Jordan nie een van hulle wees nie, want as dit die geval was, sou hy hulle as vyande beskou. 

Daar sou egter 'n ingrypende verandering intree in die plan, want weens die optrede van hoofman Swartbooi en sy makkers is die koop van die Rehoboth-grond deur die Khoi tot niet gemaak. Daarop is Jordan terug na Ondangua, waar hy van Kambonde 'n stuk grond in die Grootfontein-gebied gekoop het; die grond sou later aangedui word as die Republiek van Upingtonia. Die kooptransaksie is in teenwoordigheid van die Finse sendelinge deurgevoert. Toe Jordan terugkeer van Ondangua af, het hy sy aanbod gewysig vir sover hy nou die grond by Grootfontein as woongebied vir die trekkers aangebied het in die plek van die Rehoboth-gebied. Hy het die koopbriewe getoon. Ook oor hierdie aanbod was daar ernstige verskil en veral Pieter Botha het sterk aangedring op die terugkeer na Transvaal, maar die meeste was ten gunste daarvan. 

Daarom het die trek voortgegaan na Namutoni, en daar het die groep op 20 Mei 1885 geskei. 'n Gedeelte, onder wie Du Plessis, R. Holsthuizen, B. Bouwer, G.D. Prinsloo en andere het na Grootfontein vertrek, en die ander het by Namutoni gebly. Die deel wat na Grootfontein getrek het, het daar begin met die organisasie van 'n staat. Die naam sou wees die Republiek van Upingtonia. Toe aan Jordan gevra is waarom dit die naam moes wees, het hy gesê dat dit ter ere van sir Thomas Upington, die eerste minister van die Kaapkolonie was, wat die Boere goedgesind was. 'n Ooreenkoms is tussen Jordan en die trekkers opgestel en diegene wat dit onderteken het, sou dan geregtig wees op grond in die gebied. Intussen is die staat Upingtonia georganiseer, die nodige ampsdraers is aangewys en die gronde is toegeken aan die verskillende persone. Maar 'n rustige vestiging sou dit nie wees nie aangesien Kamaherero, kaptein van die Herero-nasie, die reg van Kambonde om die grond te verkoop, betwis het. 

Tog het Jordan hom nie laat afskrik deur die moontlike teenstand nie. 'n Openbare vergadering is byeengeroep in die laer te Otjovandi Tongue, waar die republiek formeel gestig sou word. By dié geleentheid het Jordan aan die woord gekom •n gesê: "Die geleentheid is geskiedkundig, want ná al die baie jare van swerf, staan die versameldes vandag hier by die formele konstituering van 'n eie staat. Dit was tog altyd die ideaal, al die jare. Om hierdie rede het die trek byna 10 jaar gelede daar by die Krokodilrivier begin. Daar is eers gehoop dat daar noord van die Kunene op 'n Angoolse hoogland die ideale staat gevind sou word. Miskien moet ek my eie aandeel aan daardie dwaling vandag erken. Wat sal dit baat om daarop in te gaan? Die Kaoko was nie die einde nie. Ook nie Humpata, ook nie Bihê wat dié wat agtergebly het, al gaan verken het nie! Miskien is dit goed dat ek gebruik maak van die geleentheid, sê ek, om almal hier vanoggend (die "almal" is beklemtoon) te herinner aan die bepalings van die grondwet van die Republiek Upingtonia, soos voorlopig deur almal in die laer op Otjovandi Tongue aanvaar . . ." 

In dié trant het hy gepraat en eindelik ook nog in herinnering geroep wat Exel Eriksson gedoen het om die hulpaksie vir die trekkers in Suid-Afrika tot stand te laat kom. Die formele stigting van die staat het ook meegebring dat 'n aantal artikels as Grondwet opgestel en later goedgekeur sou word. Intussen is die nodige ampte ingestel en soos volg: D. Prinsloo, voorsitter, Du Plessis as landdros en D. Black as landdrosklerk. Dit alles het gebeur sodat die Republiek van Upingtonia inderdaad 'n werklikheid geword het. 

Maar die spanning in die geledere van die trekkers het nie verminder nie, want die optrede van Jordan is baie ernstig afgekeur deur sy eertydse vriend Pieter Botha en dit sou ook aan Kamaherero die geleentheid bied om sy protes teen die besetting van die gebied baie sterker na vore te bring. Hy het naamlik 'n sekere R. Lewis as sy sogenaamde regsadviseur aangewys en vanuit Omaruru sy verteenwoordigers gestuur om Jordan se optrede openlik te bekamp en wel op grond van die bewering dat die grond wat Kambonde, die Ovambo-kaptein, verkoop het, aan Damaraland behoort. Die jaar 1885 sou dus 'n jaar van ernstige stryd word. 

Jordan het 'n afskrif van 'n brief ontvang waarin Kambonde aan Kamaherero geskryf het dat hy ontken dat hy die grond aan Jordan verkoop het. As gevolg hiervan is Jordan na Kambonde te Ondangua om oor die inhoud van die brief te praat. Nog voordat hy by Kambonde se stat aangekom het, is hy op verraderlike wyse deur Nehale, die broer van Kambonde, doodgeskiet. Dit sou die genadeslag vir die Republiek van Upingtonia word, want nog voor hierdie tragiese verwikkelinge het die plan reeds by sommige van die mense begin posvat om maar terug te keer na Humpata. Pieter Botha en sy gevolg wou in elk geval nie daar bly nie en hulle het teruggetrek na Transvaal. 

Op 10 Januarie 1887 het Du Plessis en Ignatius Labuscagne met hulle mense vanaf Grootfontein na Damaraland vertrek. Te Okojova het hulle vanaf Februarie tot 28 Mei 1888 vertoef. Hier is ook met algemene instemming besluit om na Humpata terug te keer omdat berig ontvang is dat Humpata se gemeente sy eie leraar sou ontvang en omdat die gedurige twiste tussen die Damaras en die Hottentotte die land te onveilig gemaak het. Die terugtog sou begin, wel nie 'n groot trek nie: daar was maar 10 weerbare manne. 

Einde Augustus 1888 was die trek by die ou drif in die Kunene waar die groot trek in 1880 deurgegaan het. Hulle kon by die drif nie deurkom nie, maar 'n Vambo het hulle 'n ander en beter drif gewys, waar hulle die Kunene kon deurkom. Die drif was ongeveer 200 tree breed en daar kon hulle die waens een-een deurkry. Einde September 1888, nadat hulle op hul pad gedurig deur vyandiggesinde swarte mense agtervolg en uitgetart is, was hulle terug op Humpata, waar hulle met vreugde en hartlikheid verwelkom is. Van die plan van die Pretoria-kommissie onder leiding van ds. Maarten Pelser om al die mense vanaf Humpata terug te bring na Transvaal, het dus nie veel tereggekom nie, want afgesien van 'n paar groepies wat tog die terugtog aanvaar het, het die groter groep maar eenvoudig nog in Angola gebly.

In Humpata het Du Plessis as jagter en transportryer 'n heenkome gevind.

Volgens G.P.J. Trümpelmann in die "Suid-Afrikaanse Biografiese Woordeboek", kan Du Plessis beskou word as prototipe van die rondswerwende trekboere wat met die grootste ontberinge op onbegane weë woeste streke verken het terwyl hulle op soek was na 'n land waar hulle gelukkiger sou wees as voorheen. Terwyl hulle met volharding ’n hersenskim nagejaag het, het hulle nietemin as verkenners 'n roeping vervul en dikwels voorlopers geword van latere kolonisasie van die gebiede waardeur hulle getrek het. 

Trümpelmann skryf kenmerkende eienskappe van Du Plessis was die onbedagsaamheid waarmee hy sy mense die Dorsland ingelei het en sy gebrek aan doelgerigtheid, hoewel hy ook taaie volharding en uithouvermoë getoon het. "Hy was onselfstandig wanneer hy gewigtige besluite moes neem en het eers na ander geluister, maar het daarteenoor kragdadig opgetree teen vyandige inboorlinge, en was onbaatsugtig en hulpvaardig in 'n noodtoestand. Sy gehegtheid aan sy taal, voorvaderlike godsdiens en tradisie was opvallend. Fisiek was hy 'n man van rysige gestalte met blou oë, 'n byna kaal kop en 'n digte bos baard. Hy het gewoonlik op 'n stadige toon gepraat." 

Du Plessis was getroud met Gertruida Steenkamp uit die distrik Bethal (nou in Mpumalanga). 



</doc>
<doc id="126535" url="https://af.wikipedia.org/wiki?curid=126535" title="Jan Harm Robbertse">
Jan Harm Robbertse

Jan Harm Robbertse (bynaam Jan Humpata, plaas Dwarsspruit, distrik Rustenburg, 28 Junie 1851 – plaas Rhenosterfontein, distrik Rustenburg, 28 April 1919) was ’n grootwildjagter, boer en sakeman, maar het ondanks sy sterk persoonlikheid nooit ’n groot rol in die politieke en kerklike lewe gespeel nie.

Robbertse was die seun van Daniël Jacobus Robbertse (14 April 1827 – 13 Mei 1893) en sy vrou, Martha Levina Louisa Labuschagne (oorlede 1882). Hy het as sewejarige kind die stigting van die Gereformeerde Kerke in Suid-Afrika op Rustenburg meegemaak. Robbertse was oorspronklik 'n boer in die Rustenburgse distrik, maar het sy plaas, Dwarsspruit, in 1877 verlaat om saam met J.F. Botha na Portugees-Wes-Afrika (Angola) te verhuis as deel van een van die Dorslandtrekke, kort nadat die Britse vlag deur sir Theophilus Shepstone in Pretoria gehys is.

Al het Robbertse blykbaar om politieke redes getrek, was hy en sy broer Fanie (Bom) Robbertse reeds in 1875 saam met die trek van Gert Alberts tot by die Ngamimeer om die binneland met die oog op 'n moontlike verhuising te verken. Ná die deurtog deur die Kalahari het Robbertse hom die eerste drie jaar aan die Okavangorivier gevestig, meer bepaald op die plaas Rietfontein in die Kaokoveld. Aan die Okavango het hy 'n ervaring met 'n olifant gehad wat by hom vrees vir dié gevaarlike dier ingeboesem het, maar dit het nie verhinder dat hy een van die groot beroepsjagters van Suidelike Afrika word nie. 

Eers in 1881 het hy en sy bloedverwante deur die Kunenerivier getrek en het hy hom op die plaas Rooiwal, ongeveer 6 km van die plek waar die dorpie Humpata later sou ontstaan, gevestig; vandaar sy bynaam, Jan Humpata. Aanvanklik het hy, soos baie van sy tydgenote, periodiek grootwild en veral olifante in Suidwes-Afrika en Angola gaan jag met die doel om kontantgeld te verdien. Anders as hulle, het hy hierdie bedryf tot 'n volwaardige beroep ontwikkel. Hy het skuts in diens geneem, hulle van gesoute perde en vuurwapens voorsien en hulle goed toegerus op jagtogte uitgestuur. Sy eie taak was om die bedryf as 'n handelsonderneming te organiseer. Hy het die gehuurde jagters noukeurig verslag laat doen, en die eise wat hy gestel het, was besonder hoog. Van alle uitgawe en onkoste is boekgehou. 

Sy strengheid het daartoe gelei dat heelparty jagters sy diens verlaat het en dit het nie tot sy gewildheid bygedra nie. Dit is selfs moontlik dat die groot welslae waarmee sy werk bekroon is, die naywer van sy tydgenote gaande gemaak het. Volgens oorlewering het teen die einde van sy loopbaan nog slegs lede van sy eie familie in diens gehad. Maar by die Portugese owerheid in Angola was hy hoog aangeskrewe en in die 1890's, toe ammunisie so skaars was dat dit aan die Boere in die gebied geweier is, kon hy dit verkry. 

Sy vernaamste jagvelde was die Otjimpolo (Shimborro, volgens die Boere) en die Kaokoveld in Suidwes-Afrika, waar hy sonder lisensie geskiet het. In 1893 is (na die rooftogte van die Swartbooi-Khoi) 'n geslaagde strafekspedisie onder Robbertse se leiding teen hulle onderneem. Die ekspedisie is meesterlik uitgevoer en daar was weer rus en vrede in die geteisterde gebied.

Robbertse se handelstransaksies met ivoor het van hom 'n baie welgestelde man gemaak. Teen 1909 het hy na Transvaal teruggekeer en hom op sy plaas Rhenosterfontein in die Rustenburgse distrik gevestig. Hy het dit veral ter wille van die opvoeding van sy kinders gedoen en vanweë sy gebondenheid aan sy mense. Sy huisbediendes, wat hy steeds goed versorg het, het hom vergesel.

J.S. von Moltke skryf in die "Suid-Afrikaanse Biografiese Woordeboek": "Robbertse was onder sy Afrikanertydgenote 'n unieke mens. Hy was tegelyk boer en sakeman, 'n goeie organiseerder en blykbaar iemand met 'n sterk en merkwaardige persoonlikheid. Saam met Hendrik van Zyl word hy onder die groot Suid-Afrikaanse grootwildjagters gereken. Tog het hy, nieteenstaande die behoefte aan politieke en kerklike leiers, nooit 'n groot rol in die politieke en kerklike lewe gespeel nie."

Robbertse het van die waardevolste dokumente oor die Dorslandtrek in sy besit gehad. Eugène Marais, wat insae daarin gekry het, het sommige van die briewe in die eerste uitgawe van die "Independent" in Mei 1919 laat publiseer en dit is al wat vandag van daardie dokumente bekend is, aangesien dit intussen verlore geraak het.

Robbertse is op 5 Augustus 1870 met Martha Sophia Grobler (25 Maart 1850 – 16 Desember 1921) getroud en het agt kinders, twee seuns en ses dogters, agtergelaat. 



</doc>
<doc id="126541" url="https://af.wikipedia.org/wiki?curid=126541" title="Pollok House">
Pollok House

Pollok House is 'n herehuis ("stately home") in Pollok Country Park, geleë aan die suidelike stadsrand van Glasgow, wat tans namens die Stadsraad van Glasgow deur die "National Trust for Scotland" bestuur word. Pollok House vorm saam met die ommuurde tuin, wat rondom die herehuis aangelê is, en die omringende land Pollok Country Park wat in 1966 deur Dame Anne Maxwell McDonald aan die Stad Glasgow geskenk is en tans gewild is by stappers en drawwers. Die herehuis se boonste tweede verdieping dien steeds as woning vir lede van die Maxwell-familie tydens hul besoeke aan Glasgow en is - in teenstelling met die res van die herehuis - nie toeganklik vir die publiek nie.

Pollok het ses eeue lank as herewoning van die Maxwell-familie gedien, alhoewel die grootste deel van die huidige herehuis eers teen die middel van die 18de eeu in die Georgiaanse styl ontstaan het. Uitbreidings is in die vroeë 20ste eeu bygevoeg. In 1931 het Sir John Sterling Maxwell tydens 'n vergadering in Pollok House die "National Trust for Scotland" in die lewe geroep. Die kamer, waarin die stigterslede vergader het, mag besigtig word.

Pollok House staan oop vir die publiek en gee besoekers 'n outentieke smakie van die adellike leefstyl tussen die Edwardiaanse tydperk en die 1930's, met destydse meubilering in die privaat vertrekke, 'n elegante gang wat met mahoniehout en marmer afgewerk is, 'n biblioteek met 7 000 boeke en die uitgestrekte bediendekwartiere benede. In die huis se beste dae voor die Groot Oorlog het 48 bediendes drie Maxwell-familielede versorg.

Versamelings van antieke meubels, silwerware en keramiek word in Pollok House vertoon. Die herehuis huisves ook Sir William Stirling-Maxwell se kunsversameling wat op Spaanse skilderkuns fokus, met werke van El Greco (waaronder sy "Lady in a Fur Wrap"), Francisco Goya en Bartolomé Esteban Murillo, portrette van heersers uit die Huis van Habsburg en godsdienstige visioenêre werke van William Blake soos "The Canterbury Pilgrims" (1808).

Die eerste verdieping dien as uitstallingsruimte. Vanaf 19 Mei 2018 word 'n uitstalling aan die fotograaf Harry Benson, 'n boorling van Glasgow, gewy.



</doc>
<doc id="126544" url="https://af.wikipedia.org/wiki?curid=126544" title="Pierre-François Chabaneau">
Pierre-François Chabaneau

Pierre-François Chabaneau (27 Junie, 1754 – 18 Februarie 1842), was'n Franse chemikus wat vir 'n groot deel van sy lewe in Spanje gewerk het. Hy was een van die eerste chemici om smeebare platinum te vervaardig. Chabaneau is in die Dordogne, Frankryk gebore, en is naby sy tuisdorp op die ouderdom van 88 oorlede.

Chabaneau is in 1754 in Nontron gebore, 'n dorp in die Dordogne departement van Frankryk. Sy oom, 'n lid van die orde van St Anthony, het hom aangemoedig om teologie te studeer. Alhoewel Chabaneau uitgeblink het in sy studies, het sy afkeer vir metafisiese spekulasie hom gelei om sy onderwysers te antagoniseer, wat uiteindelik daartoe gelei het dat hy uit die skool geskors is.

Die direkteur van 'n Jesuïete kollege in Passy het uit medelye vir Chabaneau se armoede vir hom 'n posisie as 'n wiskunde professor aangebied, alhoewel Chabaneau slegs 'n basiese begrip van rekenkundige gehad het. Hy het die materiaal bestudeer om vir die volgende dag se lesse voor te berei, en het homself sodoende algebra en meetkunde geleer. Sy akademiese belangstelling het gou uitgebrei na fisika, natuurgeskiedenis en chemie. Op twintigjarige ouderdom is Chabaneau deur die broers Fausto en Juan José Elhuyar oortuig om aan te sluit by die nuutgestigte "Real Seminario Patriotico" by Vergara in Spanje om Frans- en fisikaonderrig te gee. Die twee broers, wat later 'n naam vir hulself sou maak met die isolering van wolframmetaal, is deur die Graaf van Peñaflorida na Frankryk toe gestuur om professore te vind vir die Vergara Kweekskool.

Nadat die Elhuyar broers wolframmetaal in 1783 geïsoleer het, het Chabaneau met hulle saamgewerk in platinumnavorsing. Die samewerking het egter nie lank geduur nie, omdat die broers as mede Direkteure-Generaal van die Mynbou aangestel is, en dus Spanje moes verlaat om na Suid-Amerika te gaan. Koning Karel III het vir Chabaneau 'n openbare leerstoel in die mineralogie, fisika en chemie in Madrid geskep, en hom met 'n laboratorium vir sy navorsing voorsien. Die Graaf d'Aranda het die regering se hele voorraad van platinum vir Chabaneau se laboratorium beskikbaar gestel.

Chabaneau was in staat om sonder veel moeite meeste van platinum se natuurlike onsuiwerhede, insluitende goud, kwik, lood, koper en yster te verwyder, wat hom gelei het om te glo dat hy suiwer platinum verkry het. Die metaal wat hy verkry het, het egter veranderlike eienskappe getoon. By tye was dit smeebaar, maar by tye was dit egter baie bros. Soms was dit heeltemal onverbrandbaar, maar soms het dit maklik gebrand. Hierdie teenstrydighede was 'n gevolg van verskeie onsuiwerhede: rhodium, palladium, osmium, iridium, en rutenium. Hierdie elemente sou later bekend staan as die platinumgroep metale, maar hulle was nog onbekend teen die tyd van Chabaneau se navorsing.

So gefrustreerd was Chabaneau deur sy navorsing dat hy in 1786 sy humeur verloor het al sy toerusting gebreek het, en geskree het, "Weg daarmee! Ek sal die hele besigheid verpletter; jy sal my nooit weer kry om aan die vervloekte metaal te raak!" Nietemin kon hy drie maande later 'n 10 cm kubus van suiwer smeebare platinum aan d'Aranda lewer. Sy proses, wat poeiermetallurgie en intense verhitting ingesluit het, is tot 1914 geheim gehou.

Chabaneau het besef dat die groot probleme wat gepaardgaan met die verwerking van platinum 'n hoë waarde aan platinumvoorwerpe sou verleen. Hy en Don Joaquín Cabezas het 'n winsgewende besigheid bedryf in die vervaardiging van platinum blokke en werktuie. Dit was die begin van wat later sou bekendstaan as as die "platinumtydperk" in Spanje, waartydens byna 18,000 troise onse van smeebaar platinum oor 'n tydperk van 22 jaar geproduseer is. Die platinumtydperk het in 1808 tot 'n einde gekom toe Chabaneau se laboratorium vernietig is tydens Napoleon se tweede inval in Spanje.

In 1799 het Chabaneau teruggekeer Frankryk toe om naby sy geboortedorp van Nontron af te tree. Hy het tot in Januarie 1842 daar gebly, toe hy op die ouderdom van 88 gesterf het.


</doc>
<doc id="126545" url="https://af.wikipedia.org/wiki?curid=126545" title="Hekel">
Hekel

Deur te Hekel word daar 'n stuk materiaal gevorm wat met lusse aanmekaar ge'haak' word. Dit word met wol, gare of ander materiaal gemaak. Hierdie lusse word met 'n hekelnaald gevorm. Hekelnaalde kom in verskeie grootes voor. Die naam hekel, is afgelei van die Franse term "crochet", wat "klein haak" beteken. Hekelnaalde word gemaak van materiale soos metaal, hout, been of plastiek en word kommersieel en ook deur vakmanne vervaardig. Daar is twee verskille tussen hekel en brei. Met hekel word 'n enkel naald gebruik en elke steek word voltooi voordat daar met die volgende een aangegaan word, terwyl met brei 'n groot aantal van die steke onvoltooi gehou word op 'n slag. Variant vorme van hekel soos Tunisiese hekel en besemstok hekel hou egter ook verskeie hekel steke oop op 'n slag.

Die woord "crochet" is afgelei van die Ou Franse woord "crochet", 'n verkleinvorm van "croche", wat in Germaans "croc", naamlik "haak" beteken. Om 17de-eeuse Franse kant te maak, is 'n "crochetage" steek as aanwysing gebruik". "Hierdie steek is gebruik om twee afsonderlike stukke kant aan mekaar te las. "Hekel" het daarna die vorm van 'n spesifieke tipe naald en materiaal aangeneem. Alhoewel die materiaal wat gevorm is geensins bekend sal lyk as hedendaagse hekel nie, is die terme waarskynlik in genealogiese verhouding dieselfde.

Die eerste bewyse van gehekelde materiale het sy verskyning in Europa gemaak gedurende die 19de eeu. Vroeër werk wat ook as hekel geïdentifiseer word is algemeen gemaak deur nålebinding, dit is 'n aparte haak-lus gare tegniek.

Die eerste keer wat dit bekend is dat instruksies vir die hekel van 'n item gepubliseer is, is in die Nederlandse tydskrif "Pénélopé" in 1823. Hierin word die uitdruklike gebruik van die term "hekel" gebruik om die tegniek in sy huidige vorm te identifiseer. Dit sluit 'n kleurplaat in wat vyf verskillende style beursies uit beeld, waarvan drie gehekel kan word met sydraad. Die eerste is 'n "eenvoudig oop haak" ("crochet simple ajour"); 'n gaas van ketting-steek boë. Die tweede (hier geïllustreer) begin met 'n semi-oop vorm ("demi jour"), waar ketting-steek boë afwissel met ewe lang segmente van die glip-steek haak, en word dan afgelsluit met 'n ster gemaak uit dubbel steke ("dubbelde hekelsteek"— dubbel-kettingsteek in die Britse terminologie; enkel-haak in die VSA). Die derde beursie is heeltemal gemaak uit dubbel-steke. Die instruksies skryf die gebruik van'n tamboer naald voor(soos hieronder geïllustreer) en sluit'n aantal van die dekoratiewe tegnieke in.

Die vroegste gedateerde Engelse verwysing na klere wat met 'sheperd's knitting' gemaak is, is lap wat gemaak is deur lusse met 'n hak te maak. Dit word genoem in "Die Memoirs van 'n Highland Dame", deur Elizabeth Grant (1797-1830). Die tydskrif inskrywing is gedateer 1812, maar is nie opgeneem in sy gepubliseer vorm tot 'n geruime tyd daarna tussen 1845 en 1867. Die werklike datum van publikasie was die eerste keer in 1898. Die 1833 volume van "Penélopé" beskryf en illustreer 'n herder se haak (hekelnaald), en beveel die gebruik daarvan vir die hekel met growwe wol.

In 1842, het een van die talle boeke wat hekel bespreek die volgende te sê gehad:
Twee jaar later, skryf dieselfde skrywer:
'n Instruksie boek uit 1846 beskryf "Herder of Enkele Hekel steek" as dit wat huidig in Brittanje gebruik is óf genoem word enkele haak of glip-steek haak. Die Amerikaanse terminologie gebruik altyd die laasgenoemde (die gebruik van enkele haak slegs vir gebruik soos hierbo aangedui). Net so beteken dit "Dubbel" en "Franse haak".

Modes in hekel het verander aan die einde van die Victoriaanse era in die 1890's. Tydens die nuwe Edwardiaanse tydperk, die spitstyd tussen 1910 en 1920, het gehekelde kant selfs meer ingewikkeld in tekstuur en stikwerk geword.

Die sterk Victoriaanse kleure het verdwyn, en nuwe publikasies het vir wit of bleek kleure gevra. Beursies is dikwels gehekel van helderkleurige kant en bevat fraai kralewerk. Na die eerste Wêreldoorlog, is veel minder hekel patrone gepubliseer, en die meeste van hulle was vereenvoudigde weergawes van die vroeë 20ste-eeuse patrone. Na die Tweedewereldoorlog was daar 'n oplewing in belangstelling in hierdie handwerk. Tydens die laat 1940's tot die vroeë 1960's was daar veral in die Verenigde State van Amerika verhogde belangstelling. Baie nuwe en verbeeldingryke hekel ontwerpe is gepubliseer vir kleurvolle doilies, vatlappies, en ander huis items. Hierdie patrone het vir dikker drade en garings as in vroeër patrone gevra en ook wonderlike bont kleure ingesluit. Hekelwerk bly hoofsaaklik 'n tuisteskepper se kuns tot in die laat 1960's en vroeë 1970's, totdat die jonger generasie begin hekel en ouma blokkies gewild word. 'n Maklike motief wat in die ronde gewerk word en helder kleure intergreer.

'n Hekelnaald kom in verskeie groottes en materiale, soos been, bamboes, aluminium, plastiek en staal. Die grootte word bepaal deur die deursnee van die naald se steel. 'n Handwerker is daarop gemik om steke van'n sekere grootte te skep om 'n bepaalde patroon grootte te bereik. Indien die grootte nie bereik word met een naald nie, kan 'n ander naald gebruik word totdat die steke die korrekte grootte is. Handwerkers kan 'n voorkeur vir een tipe hekelnaald hê as gevolg van estetiese waarde, of omdat gare gly. Bamboes en hout naalde word verkies by persone met artritis omdat dit warmte en buigsaamheid het tydens gebruik. Hekelnaalde wat ergonomiese handvatsels het is ook deesdae beskikbaar vir handwerkers.

Staalhekelnaalde wissel in grootte van 0.4 tot 3.5 mm, of 00 tot 16 in die Amerikaanse grootte. Hierdie naalde word gebruik vir baie fyn hekelwerk soos doilies en kant.

Aluminium-, bamboes-, en plastiekhekelnaalde is beskikbaar vanaf 2.5 tot 19 mm in grootte, of van B tot S in die Amerikaanse groottes.

Handgemaakte hekelnaalde word dikwels gemaak deur hout te hand-draai en soms selfs versier met semi-edelstene of krale.

Hekelnaalde wat gebruik word vir Tunisiese hekel is langwerpig en het 'n stopper aan die einde van die handvatsel, dit lyk soos'n breinaald met 'n hekelnaaldkop. 

Die dubbelkop-hekelnaald het 'n hekelnaaldkop aan beide kante van die handvatsel. Daar is ook 'n dubbele hekelnaaldkop apparaat genoem 'n Cro-haak wat gewild geword het.



</doc>
<doc id="126551" url="https://af.wikipedia.org/wiki?curid=126551" title="Lippmaa">
Lippmaa

Lippmaa is 'n van van Estniese oorsprong. Bekende persone met die van sluit in die volgende:


</doc>
<doc id="126552" url="https://af.wikipedia.org/wiki?curid=126552" title="Teodor Lippmaa">
Teodor Lippmaa

Teodor Lippmaa (17 November 1892 in Riga – 27 Januarie 1943 in Tartu) was 'n bekende Estniese botanis. Hy was die president van die "Estonian Naturalists' Society" in die jare 1939-1942.

Daar is 'n monument ter ere van hom in Tartu waar hy gewoon het vir meeste van sy lewe. Dit was opgerig in 1982.

Lippmaa is begrawe op die Rahumäe begraafplaas in Tallinn. Hy is die vader van Endel Lippmaa, ook 'n bekende wetenskaplike.


</doc>
<doc id="126554" url="https://af.wikipedia.org/wiki?curid=126554" title="Endel Lippmaa">
Endel Lippmaa

Endel Lippmaa (15 September 1930, Tartu – 30 Julie 2015) was 'n Estniese akademikus, politikus, stigter en voorsitter van die Wetenskapsraad van die "National Institute of Chemical Physics and Biophysics", en die hoof-voorsitter en professor van chemiese fisika, fisiese chemie, fisika en wiskunde by die Estlandse Akademie van Wetenskappe. Sy vader is die botanis Teodor Lippmaa, en hy is ook die kleinseun van die joernalis Jakob Mändmets. In 1999 is hy gekies as een van die 100 groot Estlanders van die 20ste eeu. 

Lippmaa het dikwels deelgeneem aan die aktiwiteite van die "Popular Front of Estonia". Hy was 'n minister in die regerings van Edgar Savisaar en Tiit Vähi.

Lippmaa is getroud met Helle Lippmaa en het twee seuns, Jaak Lippmaa en Mikk Lippmaa.

In 2000, is Lippmaa bekroon met "Order of the National Coat of Arms, II Class".



</doc>
<doc id="126555" url="https://af.wikipedia.org/wiki?curid=126555" title="Simeon (musikant)">
Simeon (musikant)

Simeon (volledige naam Simeon Hamman) is 'n Afrikaanse musikant. Hy is die seun van Sonja Herholdt. Hy stel sy debuutalbum, "Rooirok", in 2012 vry, van welke album twee snitte, nl. "There Must Be More" en "I'm Forgiven", in die rolprent "Ordinary People" gebruik is. Hy het ook twee enkelspelers agter sy naam, nl. "Ek Dink Ek Val Vir Jou" (van "Rooirok") en "My Alles Jy". Laasgenoemde was 'n nommereen-treffer op Bosveld Stereo in November 2014.

Simeon matrikuleer uit Hoërskool Randburg en studeer na skool aan die Suid-Afrikaanse Instituut vir Musiek in Pretoria.





</doc>
<doc id="126560" url="https://af.wikipedia.org/wiki?curid=126560" title="Hoër Seunskool Jeppe">
Hoër Seunskool Jeppe

Die Hoër Seunskool Jeppe (amptelik Jeppe High School for Boys) is die oudste staatskool in Johannesburg en bied onderrig aan seuns van gr. 8 tot 12 deur die medium van Engels. Die skoolterrein is geleë aan Robertslaan in Kensington, Johannesburg, maar dit grens ook aan die voorstede Malvern en Jeppestown.

Volgens die skool se webtuiste was dit nog nooit ’n elitistiese skool nie, ten spyte van sy roemryke verlede. Die leerlingkorps het nog altyd uit uiteenlopende lae van die samelewing gekom.

Die geskiedenis van die Jeppe-skole is nou verweef met dié van Johannesburg. In 1890, net vier jaar ná die ontdekking van goud, het die Anglikaanse Kerke onder die besef van die groot behoefte aan onderwys vir die mynwerkers se kinders, die Sint Michael-kollege in Troyeville begin. Die gebou was geleë op die hoek van Crown en Commissionerstraat, waar die Junior Skool Fairview vandag nog staan, langs die pastorie, saal en kerkgebou van die NG gemeente Jeppestown, wat in 1897 gestig maar in 1992 ontbind is. In 1897 het die Witwatersrandse onderwysraad die skoolgeboue gekoop en is die skool tot die Jeppestown Grammar School herdoop.

Weens geldelike probleme moet die ouers in 1898 verantwoordelikheid aanvaar. Die skool was gedurende die Tweede Vryheidsoorlog gesluit en het in 1902 heropen. In 1903 het dit ’n staatskool geword, een van die sogenaamde Milner-skole, en is herdoop tot die Jeppestown High School for Boys and Girls. Altesaam 170 personeellede en oudleerders het hul lewe in die twee Wêreldoorloë en die Grensoorlog verloor.

Die manjifieke klipgeboue wat die seunskool huisves, is in 1909 gebou op grond wat sir Julius Jeppe geskenk het. Dit is ontwerp deur die Skotse argitek John Ralston (1878–1955), ’n leerling van sir Herbert Baker. Die Voorbereidende Skool (Prep School) was ook eers ’n privaat skool en het die hoërskool se gebou in Troyeville betrek nadat die hoërskool na die nuwe perseel verhuis het. Bouwerk aan die nuwe Voorbereidende Skool het in 1916 begin op grond wat ook deur die Jeppe-familie geskenk is.

Met Johannesburg se eeufeesviering in 1986 is die seunskool se hoofgebou en die Eerste Wêreldoorlog-gedenkteken met sy koepeldak, wat veldmaarskalk Jan Smuts in 1926 onthul het, tot nasionale gedenkwaardighede verklaar.

Die oudste koshuis, Oribi House, is in 1912 gebou en vanaf 1916 is Tsessebe House gehuisves in Friedenheim, sir Julius se statige woning. Friedenheim, opgerig in 1895, het later aan sir Abe Bailey behoort en tydens die Tweede Vryheidsoorlog as Britse hoofkwartier gedien. Vroeg in die 1960’s is dit onveilig verklaar en gesloop. Die oudste geboue op die perseel, benewens die Friendenheim-stalle, wat nou as kleedkamers dien, is Roan House, voorheen Keith Hall, en Thabana of Sable House, wat in 1902 vir die Marx-familie gebou is. Dit het ’n indrukwekkende houttrap met gebrandskilderde glas.

In 1919, ’n jaar ná die Tweede Vryheidsoorlog, is die meisieskool verskuif na sy nuwe perseel verder oos in Robertslaan en het die seunskool die Hoër Seunskool Jeppe (Jeppe High School for Boys) geword.

Die skoolhoof James Humphrey Allen Payne (1905–1917) het die swart en wit skoolkleure voorgestel na aanleiding van sy alma mater, Trinity College, Cambridge. Die skoolwapen beeld ’n goudstaaf uit met wit strepe wat die Witwatersrand se erts voorstel.

Sir Julius Jeppe was die skool se eerste vername weldoener en so is dit dan ook na hom genoem. Sy familie se van is verewig in die voorstad Jeppestown, wat hul sindikaat aangelê het, terwyl 'n kiesafdeling, Jeppes, ook na hulle genoem is. Hy is verkies tot die eerste beheerliggaam en het as voorsitter gedien van 1918 tot sy afsterwe in 1929. Hy is in 1922 tot ridder geslaan vir sy bydrae tot die gemeenskap nadat hy nie net betrokke was by die stigting van die drie Jeppe-skole nie, maar ook die stigting van die perdewedrenklub, die Randse Klub en die Johannesburgse Kinderhuis.





</doc>
<doc id="126564" url="https://af.wikipedia.org/wiki?curid=126564" title="Glasvesel">
Glasvesel

Glasvesel (of veselglas) is 'n materiaal wat bestaan uit uiters fyn vesels van glas wat vir sy fisiese eienskappe gebruik word, en op ander maniere as optiese vesel vervaardig word, wat egter ook uit dun vesels van glas bestaan.

Glasmakers het al eeue lank geëksperimenteer met glasvesel, maar die massavervaardiging van glasvesel is eers moontlik gemaak nadat fyn masjiengereedskap ontwikkel is. In 1893 het Edward Drummond Libbey 'n rok by die "World's Columbian Exposition" uitgestal wat gedeeltelik bestaan het uit glasvesels met die deursnee en tekstuur van sy. Glasvesel kan ook voorkom natuurlik, soos by die vulkaniese materiaal "Pele se hare".

Glaswol, wat ook as "veselglas" bekend staan, is in 1932-1933 deur Russell Games Slayter van Owens-Corning ontwikkel om gebruik te word as termiese isolasie vir geboue. Dit word onder die handelsnaam "Fiberglas" bemark, wat 'n generiseerde handelsmerk geword het. By die vervaardiging van glasvesel wat as hitte-isolerende materiaal bestem is, word 'n bindingsagent gebruik om klein lugselle vas te vang, wat die lug-gevulde lae-digtheid "glas wol" familie van produkte kenmerk.

Glasvesel se meganiese eienskappe is min of meer vergelykbaar met ander vesels soos polimere en koolstofvesel. Hoewel dit nie so sterk of so rigied soos koolstof vesel is nie, is dit baie goedkoper en aansienlik minder bros wanneer dit in saamgestelde materiale gebruik word. Glasvesel word dus gebruik as 'n versterkingselement in baie polimeerprodukte, om 'n baie sterk en relatief liggewig vesel-versterkte polimeer saamgestelde materiaal te vorm wat glas versterkte plastiek (Engels ""Glass Reinforced Plastic"" - GRP), ook algemeen bekend as "veselglas". Hierdie materiaal bevat min of geen lug of gas nie, en is dus digter, en 'n swakker termiese isoleermiddel as glas wol.

Glas vesel word gevorm wanneer dun stringe van glas (gewoonlik gebaseer op silika) uitgedruk word om vesels met 'n klein deursnee te vorm wat geskik is vir tekstielverwerking. Die tegniek om glas te verhit en in fyn vesels uit te trek is reeds vir millennia bekend, maar die gebruik van hierdie vesels in tekstieltoepassings is meer onlangs. Tot voor die onlangse moderne tyd, is alle glasvesels as stapel gevorm, m.a.w. 'n massa van kort stukkies van die vesel.

Die moderne metode vir die vervaardiging van glaswol is deur Games Slayter ontwikkel toe hy gewerk het by die Owens-Illinois Glasmaatskappy in Toledo, Ohio. Hy het in 1933 vir die eerste keer aansoek gedoen vir 'n patent vir 'n nuwe glaswol vervaardigingsproses. Die eerste kommersiële produksie van glasvesel was in 1936. In 1938 het die Owens-Illinois Glasmaatskappy en Corning Glass Works saamgesmelt om die Owens-Corning Fiberglas Corporation te vorm. Die nuwe maatskappy het filament glasvesel op die mark gebring. Owens-Corning is nog steeds die grootste glasvesel produsent.

Die mees algemene tipe glasvesel wat in veselglas gebruik word, word vervaardig uit E-glas: alumino-borosilikaatglas met minder as 1% m/m alkalioksiede, wat hoofsaaklik gebruik word vir glas-versterkte plastiek. Ander vorme van glas wat gebruik word, is A glas (Alkali-kalk glas met min of geen booroksied), E-CR-glas (Electrical/Chemical Resistance: alumino-kalk silikaat met minder as 1% m/m alkalioksiede, met'n hoë weerstand teen sure), C-glas (alkali-kalk glas met'n hoë booroksied inhoud, wat gebruik word vir glas stapelvesels en isolasie), D-glas (borosilikaat glas, vernoem na sy lae Diëlektriese konstante), R-glas (aluminosilikaat glas sonder MgO en CaO met hoë meganiese vereistes wat gebruik word as versterking), en S-glas (aluminosilikaat glas sonder CaO maar met'n hoë MgO inhoud met hoë treksterkte).

Suiwer silika (silikondioksied) kan as gesmelte kwarts afgekoel word sodat dit 'n glas vorm wat geen ware smeltpunt oon nie. Dit kan gebruik word as 'n glas vesel vir veselglas, maar het die nadeel dat dit teen 'n baie hoë temperatuur bewerk moet word. Om die nodige werktemperatuur te verlaag, kan ander materiale as smeltmiddels bygevoeg word. Gewone A-glas ("A" vir "alkali-kalk") of sodakalkglas, wat fyngemaal is om gesmelt te word, so-genaamde breekglas, was die eerste tipe glas wat gebruik is vir veselglas. E-glas ("E" as gevolg van die aanvanklike elektriese toepassing), is vry van alkalië, en was die eerste glasformulering wat gebruik is vir deurlopende filamente. Dit maak nou die grootste volume veselglasproduksie in die wêreld uit, en is ook die grootste enkele verbruiker van boorminerale in die wêreld. Dit is vatbaar vir chloriedioon aanval en is dus nie 'n goeie keuse vir toepassings waar dit in kontak met seewater sou wees nie. S-glas ("S" vir "Sterkte") word gebruik wanneer'n hoë treksterkte (modulus) belangrik is, en is dus belangrike in saamgestelde materiale vir bouwerk en vliegtuigkonstruksie. Dieselfde stof is bekend as R-glas ("R" vir ""reinforcement"": "versterking") in Europa. C-glas ("C" vir "chemiese weerstand") en T-glas ("T" vir "termiese isolator" – 'n Noord-Amerikaanse variant van C-glas) is bestand teen chemiese aanval; beide word gebruik in isolasie-graad geblaaste veselglas.

Die basis van tekstiel-graad glasvesel is silika, SiO. In sy suiwer vorm bestaan dit as 'n polimeer, (SiO). Dit het geen ware smeltpunt nie, maar word sagter tot by ongeveer 1200 °C, waar dit begin om af te breek. By 'n temperatuur van 1713 °C kan die meeste molekules vrylik beweeg. As die glas uitgedrukt word by hierdie temperatuur en vinnig afgekoel word, sal dit nie in staat wees om 'n geordende struktuur te vorm nie. In die polimeer vorm dit SiO groepe wat tetrahedraal gerangskik is met die silikonatoom in die middel, en vier suurstofatome by die hoeke. Hierdie atome vorm dan 'n netwerk waar hulle gekoppel is aan die hoeke deurdat die suurstofatome gedeel word.

Die glasagtige en kristallyne state van silika (glas en kwarts) het op 'n molekulêre basis soortgelyke energievlakke, wat die rede is dat die glasagtige vorm uiters stabiel is. Om kristallisasie moontlik te maak, moet dit vir lang tye verhit word tot temperature bo 1200 °C.

Hoewel suiwer silika 'n effektiewe materiaal is vir die vervaardiging van glas en glasvesel, moet dit by baie hoë temperature bewerk word, sodat dit selde suiwer gebruik word, tensy sy spesifieke chemiese eienskappe nodig is. Dit is gebruiklik om onsuiwerhede in die glas in te bou om sy werkstemperatuur te verlaag. Hierdie bymiddels verleen ook verskeie ander eienskappe aan die glas wat voordelig kan wees in verskillende toepassings. Die eerste tipe van glas wat gebruik is vir vesel was sodakalkglas: 'n tipe-A glas ("A" vir die alkali dit bevat). Dit bied nie baie weerstand teen alkali nie. 'n Nuwer, alkali-vrye (<2%) tipe, E-glas, is 'n alumino-borosilikaatglas. C-glas is ontwikkel om aanval van chemikalieë, meestal sure wat E-glas vernietig, te weerstaan. T-glas is'n Noord-Amerikaanse variant van die C-glas. AR-glas is alkali-weerstandige glas. Die meeste glasvesel het 'n beperkte oplosbaarheid in water, maar dit is baie afhanklik van die pH. Chloriedione sal ook E-glas oppervlaktes aanval en ontbind.

E-glas smelt nie eintlik nie, maar versag eerder. Die versagtingspunt word gedefinieer as die temperatuur waarby 'n vesel met 0.55–0.77 mm deursnee en 235 mm lank, onder sy eie gewig teen 1 mm/min verleng wanneer dit vertikaal opgehang word en teen 'n koers van 5 °C per minuut verhit word. Die vervormingspunt word bereik wanneer die glas 'n viskositeit van 10 poise bereik. Die uitgloeiingspunt is die temperatuur waar die interne spanning binne 15 minute tot 'n aanvaarbare kommersiële vlak verlaag, en word gekenmerk deur 'n viskositeit van 10 poise.

Glas vesel is nuttige termiese isoleerders as gevolg van hulle hoë verhouding van oppervlakte tot gewig. Die verhoogde oppervlakte maak hulle egter baie meer vatbaar vir chemiese aanval. Die lug wat binne blokke van glasvesel vasgevang is, maak dit goeie termiese isolering, met 'n termiese geleidingsvermoë op die orde van 0.05 W/(m·K).

Die sterkte van die glas word gewoonlik bepaal vir ongerepte vesel wat pas vervaardig is. Die varsste, dunste vesel is die sterkste, want die dunner vesels is meer smeebaar. Hoe meer die oppervlak gekrap is, hoe minder belasbaar is die vesel. Omdat glas 'n amorfe struktuur het, is sy eienskappe dieselfde langs die vesel en dwars oor die vesel. Humiditeit is 'n belangrike faktor in die treksterkte. Vog word maklik geadsorbeer, en kan mikroskopiese krake en oppervlakdefekte vererger, wat die belasbaarheid verder verminder.

Glas kan meer verlenging as koolstofvesel ondergaan voor dit breek. Dunner filamente kan verder buig voordat hulle breek. Die viskositeit van die gesmelte glas is baie belangrik in die vervaardigingsproses. Tydens die trekproses, waar die warm glas uitgerek word om die vesels dunner te maak, moet die viskositeit relatief laag wees. As dit te hoog is, sal die vesel breek as dit getrek word, maar as dit te laag is, sal die glas druppels vorm in plaas van om in 'n vesel uitgerek te word.

Daar is twee hoof tipes glasveselvervaardigingsproses, en twee hoof tipes glasvesel produk. Eerstens kan vesel gemaak word deur die direkte smelt proses of 'n albaster hersmeltingsproses. Beide begin met die rou materiaal in vaste vorm. Die materiaal word gemeng en gesmelt in 'n oond. Dan, vir die albasterproses, word die gesmelte materiaal in stukke gesny wat gerol word om albasters te vorm wat afgekoel en verpak word. Die albasters word dan na die veselproduksiefasiliteit vervoer, waar hulle in 'n metaalhouer gesmelt word. Die gesmelte glas word dan deur 'n spuitstuk gedruk. In die direkte smeltproses, word die gesmelte glas in die oond direk deur 'n spuitstuk gedruk vir veselvorming.

Die mees belangrike deel van die glasveselmasjinerie is die spuitoond: 'n klein metaal oondjie met spuitstukke vir die veselvorming. Dit bestaan byna altyd uit 'n platinum-rhodium legering vir duursaamheid. Platinum word gebruik omdat dit goed benat word deur gesmelte glas. Suiwer platinum spuitoonde word egter te goed benat, sodat die glas onder die plaat indring nadat dit die spuitstuk verlaat, en ophoop aan die onderkant. Hierdie eienskap, sowel as die hoë prys en geneigdheid om te verweer, het daartoe gelei dat die suiwer platinum met 'n legering vervang is. In die direkte smelt proses, dien die spuitoond as 'n versamelaar vir die gesmelte glas. Dit word effens verhit om die glas by die korrekte temperatuur vir veselvorming te hou. In die albaster smeltproses, tree dit eerder as 'n oond op, omdat dit die materiaal moet smelt.

Spuitoonde is die grootste koste-element in veselglas produksie. Die spuitstukontwerp is ook van kritieke belang. Die aantal spuitstukke in 'n spuitoond wissel van 200 tot 4000 in veelvoude van 200. Die belangrikste eienskap van die spuitstuk vir deurlopende filamentvervaardiging is die wanddikte by die uitlaat. Die invoeging van 'n insinking hier verminder benatting. Moderne spuitstukke word ontwerp om 'n minimumdikte by die uitgang te hê. Terwyl glas deur die spuitstuk vloei, vorm dit 'n druppel wat van die punt afhang. Wanneer dit val, word 'n draad gevorm wat deur die meniskus van die spuitstuk vasgehou word so lank as wat die viskositeit is in die korrekte bereik is vir veselvorming. Hoe kleiner die annulêre ring van die mondstuk is, en hoe dunner die wand by die uitlaat, hoe vinniger sal die druppel vorm en wegval, en hoe kleiner is sy neiging om die vertikale deel van die spuitstuk te benat. Die oppervlakspanning van die glas beïnvloed die meniskusvorming. Vir E-glas moet dit rondom 400 mN/m wees.

Die treksnelheid is belangrik vir die ontwerp van die mondstuk. Dikker vesel kan gemaak word deur 'n stadiger treksnelheid te gebruik, maar dit is onekonomies om 'n spoed te gebruik waarvoor die spuitpunte nie ontwerp is nie.

In die deurlopende filamentproses, nadat die vesel getrek is, word 'n materiaal aangebring om die vesel te beskerm wanneer dit op 'n spoel gewen word. Partykeer dien dit net as 'n prosesseringshulpmiddel, maar party bedekkings maak dat die vesel beter vaskleef aan sekere hars, as die vesel in 'n saamgestelde materiaal gebruik moet word. Die bymiddel maak gewoonlik 0,5–2,0% van die gewig uit. Die vesel word teen ongeveer 1 km/min op die spoel gewen.

Wanneer kort lengtes van glasvesel gemaak word, die sogenaamde stapelvesel, is 'n aantal alternatiewe prosesse moontlik. Die glas kan geblaas word met warm lug of stoom nadat dit die vormingsmasjien verlaat. Gewoonlik word hierdie vesel in 'n soort mat gevorm. Die mees algemene proses wat gebruik word is die slingerproses. Hier gaan die gesmelte glas in 'n roterende spinner, en word deur sentrifugale krag horisontaal uitgegooi. Die lugstrale druk dit vertikaal afwaarts, en 'n bindingsmateriaal word aangebring. Dan word die mat op 'n sif vasgesuig en die bindingsmateriaal word in 'n oond verhard.

Glasvesel het toegeneem in gewildheid sedert die ontdekking dat asbes kankerwekkend is, en uit die meeste produkte verwyder is. Die veiligheid van glasvesel word egter ook in twyfel getrek, aangesien navorsing toon dat die samestelling van die materiaal (asbes en glas vesel is beide silikaat vesels) soortgelyke toksisiteit as asbes kan veroorsaak.

Studie op rotte in die 1970s het getoon dat veselagtige glas met 'n deursnee van minder as 3 μm en 'n lengte groter as 20 μm intens karsinogenies is. Die Internasionale Agentskap vir Navorsing oor Kanker het ook in 1990 gevind dat dit "redelikerwys verwag kan word om 'n karsinogeen te wees". Die "American Conference of Governmental Industrial Hygienists" het egter bevind dat daar onvoldoende getuienis is, en klassifiseer glasvesel in groep A4: "Nie klassifiseerbaar as'n menslike karsinogeen".

Die "North American Insulation Manufacturers Association" (NAIMA) beweer dat glasvesel fundamenteel verskil van asbes, omdat dit mens-gemaak is, en nie natuurlik voorkom nie. Hulle beweer dat glasvesel in die longe oplos, terwyl asbes in die liggaam bly.

'n 1998 studie op rotte het gevind dat slegs 0,04–10% sintetiese vesel na een jaar in die liggaam oorgebly het, maar 27% van amosiet asbes. Vesel wat langer in die liggaam bly is gevind om meer karsinogenies te wees.

Glas versterkte plastiek (Engels: ""Glass Reinforced Plastic"", of GRP) is 'n saamgestelde materiaal of vesel-versterkte plastiek wat bestaan uit plastiek wat versterk is deur fyn glasvesels. Die saamgestelde materiaal word ook algemeen veselglas genoem. Die glas kan in die vorm van 'n gekapte veselmat (""Chopped Strand Mat"" ­– CSM) of 'n geweefde stof uit kontinue filamente bestaan.

Soos by baie ander saamgestelde materiale (soos gewapende beton), werk die twee materiale saam om mekaar se tekorte te oorkom. Terwyl die plastiek sterk is onder druk en relatief swak in treksterkte, is die glasvesel is baie sterk onder spanning, maar kan nie kompressie weerstaan nie. Die kombinasie van die twee materiale kan beide druk- en trekkragte goed weerstaan. Die twee materiale kan eweredig versprei word, of die glas kan veral geplaas word in daardie gedeeltes van die struktuur wat aan trekkragte onderwerp word.

Normale glasvesel word gebruik vir termiese isolasie, elektriese isolasie, klankdigting, hoë-sterkte tekstiele, en hitte - en korrosiebestande tekstiele. Dit word ook gebruik om verskillende materiale te versterk, soos tentpale, paalspringpale, pyle, boë en kruisboë, deurskynende dakpanele, motorrompe, hokkiestokke, branderplanke, en bootrompe. Dit word vir mediese doeleindes soos spalke gebruik. Veselglas word ook wyd gebruik word vir tenks.

Losgeweefde glasvesel roosters word gebruik om teerpaaie te versterk. Nie-geweefde gemengde glasvesel/polimeer matte word versadig met teeremulsie en bedek met teer, wat 'n waterdigte, kraak-bestande membraan tot gevolg het. Gebruik van die glasvesel versterkte polimeer wapening in plaas van staalwapening is belowend vir toepassings waar roes van staalwapening problematies is.

Vervaardigers van glasvesel isolasie kan herwinde glas gebruik om vesel met tot 40% herwinde glas te maak.



</doc>
<doc id="126566" url="https://af.wikipedia.org/wiki?curid=126566" title="Witseerkeelentstof">
Witseerkeelentstof

Witseerkeelentstof is 'n entstof wat gebruik word teen "Corynebacterium diphtheriae", die agent wat witseerkeel (of difterie) veroorsaak.  Die gebruik daarvan het gelei tot meer as 90% afname in die aantal gevalle wêreldwyd tussen 1980 en 2000. Die eerste dosis word aanbeveel op ouderdom ses weke met twee addisionele dosisse vier weke uitmekaar, waarna dit ongeveer 95% effektief is tydens die kinderjare. Drie verdere dosisse word aanbeveel tydens kinderjare. Versterkerdosisse elke tien jaar word nie meer aanbeveel nie.

Die witseerkeelentstof is baie veilig. Beduidende newe-effekte is skaars. Pyn kan voorkom by die inspuitplek. 'n Ophewing kan vorm op die plek van inspuiting wat 'n paar weke duur. Die entstof is veilig tydens swangerskap en vir diegene wat 'n swak immuunfunksie het.

Witseerkeelentstof kom in verskeie kombinasies voor. Een is saam met tetanustoksoïed (bekend as DT-entstof), 'n ander het die tetanus- en pertussisentstowwe (bekend as die DPT-entstof), en ander sluit in bykomende entstowwe soos Hib-entstof, hepatitis B-entstof of geïnaktiveerde polio-entstof. Die Wêreldgesondheidsorganisasie beveel sedert 1974 die gebruik daarvan aan. Ongeveer 84% van die wêreld se bevolking is ingeënt. Dit word toegedoen as 'n binnespierinspuiting. Die entstof moet koel gehou, maar nie gevries word nie.

Die witseerkeelentstof is in 1923 ontwikkel. Dit is op die Wêreldgesondheidsorganisasie se lys van noodsaaklike medisyne, die mees doeltreffende en veilige medisyne wat nodig is in 'n basiese gesondheidstelsel. Die groothandelprys in die ontwikkelende wêreld van 'n weergawe wat tetanustoksoïed bevat, is van 2014 af tussen $0,12 en $0,99 per dosis. In die Verenigde State van Amerika is dit minder as $25.


</doc>
<doc id="126569" url="https://af.wikipedia.org/wiki?curid=126569" title="Pfeilstorch">
Pfeilstorch

Die term (Duits vir "pylooievaar") word gegee aan ooievaars beseer deur 'n pyl terwyl die in Afrika oorwinter, voordat hulle terugkeer na Europa met die pyl vas in hul liggame. Tot op datum is ongeveer 25 "" gedokumenteer.

Die eerste en mees bekende ' was 'n wit ooievaar gevind in 1822 naby die Duitse dorp van , in die staat van . Dit het 'n pyl uit sentraal-Afrika in sy nek gehad. Die monster is gestop en kan vandag in die dieretuin versameling van die Universiteit van Rostock gesien word. Dit word dus na verwys as die '.

Hierdie ' is van kardinale belang in die begrip van die migrasie van Europese voëls. Voor migrasie verstaan is, het mense geen ander verduideliking vir die skielike jaarlikse verdwyning van voëls soos die wit ooievaar en die Europese swael. Sommige teorieë van die tyd het voorgestel dat hulle in muise verander het, of dat hulle gedurende die winter aan die onderkant van die see gewag het. En sulke teorieë is selfs deur dierkundiges van die tyd versprei. Die ' in die besonder het bewys dat voëls lang afstande migreer na wintergrond.

(de) Hagen, H. (1975). "Beobachtung eines Pfeilstorches in Ost-Afrika [Wit Ooievaar (Ciconia ciconia) met die pyl wat uitsteek uit sy liggaam gesien in Oos-Afrika]." "Ornithologische Mitteilungen." 27(5): 111-112.


</doc>
<doc id="126570" url="https://af.wikipedia.org/wiki?curid=126570" title="Chris Coetzer">
Chris Coetzer

Chris Coetzer, die naam sinoniem met Suid-Afrika se eie Drie Tenore saam met Du Preez Stoltz en Phillip Kotze, tree as solis op. Sy musiek wissel van Afrikaans en Geestelik tot bekende klassieke items. 

Chris het sy Graad 5 musiek en Graad 7 sang in matriek voltooi, en na skool aan die Normaal Kollege Pretoria vir Onderwys studeer. Na sy studies word hy as leier gekies in die Siviele Orkes van Oudtshoorn tydens sy weermagjare. Sy eerste opname - "Verlos" word vrygestel. Twee jaar later volg "Immanuel" en "Tydloos 1", en in 2016 volg "Tydloos 2". In Oktober 2017 word "Genade" vrygestel.
Hy bedryf al vir 22 jaar die bekende CC Vocal Studios in Pretoria en Bela-Bela.



</doc>
<doc id="126571" url="https://af.wikipedia.org/wiki?curid=126571" title="Aaron Swartz">
Aaron Swartz

Aaron Hillel Swartz (8 November 1986 - 11 Januarie 2013) was 'n Amerikaanse rekenaar-programmeerder, entrepreneur, skrywer, politieke organiseerder, en Internet "hacktivist". Hy was betrokke by die ontwikkeling van die nuusvoerformaat RSS en die Markdown"-"publikasieformaat, die organisasie "Creative Commons", die webwerfraamwerk web.py, en die sosiale nuuswebwerf Reddit, waarin hy 'n vennoot geword het na die samesmelting van Reddit met sy maatskappy, Infogami.

Swartz se werk het ook gefokus op burgerlike bewustheid en aktivisme. Hy het gehelp om die bekendstelling van die "Progressive Change Campaign Committee" in 2009 om meer te leer oor effektiewe aanlyn aktivisme. In 2010, het hy 'n navorsingsgenoot by die Universiteit van Harvard se Safra Navorsing Laboratorium op Institusionele Korrupsie, gerig deur Lawrence Lessig. Hy die stigter van die aanlyn-groep "Demand Progress", bekend vir sy veldtog teen die "Stop Online Piracy Act".

Op 6 Januarie 2011, is Swartz in hegtenis geneem deur die MIT polisie op aanklagte van breek-en-toetrede, nadat hy 'n rekenaar aan die MIT-netwerk gekoppel in 'n ongemerkte en oopgesluit kas, en dit opstel om akademiese joernaal artikels stelselmatig af te laai van JSTOR deur gebruik te maak van 'n gasgebruikersrekening wat aan hom uitgereik is deur MIT. Federale aanklaers het hom later aangekla met twee aanklagte van pos en telekommunikasie-bedrog en elf oortredings van die "Computer Fraud and Abuse Act", 'n kumulatiewe maksimum boete van $1 miljoen in boetes, 35 jaar tronkstraf, bateverbeuring, restitusie en toesig oor vrystelling.

Hy het selfmoord gepleeg terwyl hy onder federale aanklag was vir sy beweerde rekenaarmisdade. Swartz 'n pleitooreenkoms geweier waarvolgens hy ses maande in die federale gevangenis sou gedien het. Twee dae nadat die vervolging 'n teenaanbod deur Swartz verwerp het, is hy dood gevind in sy Brooklyn woonstel, waar hy homself opgehang het. 

In Augustus 2013, is Swartz postuum ingeënt in die "Internet Hall of Fame".






</doc>
<doc id="126572" url="https://af.wikipedia.org/wiki?curid=126572" title="Kärpänkylä">
Kärpänkylä

Kärpänkylä is 'n dorp in Kuusamo, Finland.
Dit is in die noorde van Finland naby die Muojärvi-meer op sowat 10 km van die Russiese grens geleë.


</doc>
<doc id="126574" url="https://af.wikipedia.org/wiki?curid=126574" title="Kasnäs">
Kasnäs

Kasnäs is 'n dorp in die munisipaliteit van Kimitoön, Finland. Dit behoort tot die argipel van Hitis. "Blåmusslan", een van twee inligtingsentrums van die Argipel Nasionale Park, is hier geleë. Die bote na die argipel van Hitis, insluitend Vänö en Tunnhamn, vaar hiervandaan. Daar is ook 'n spahotel en 'n klein seilboothawe vir gaste en besoekers aan Kasnäs.



</doc>
<doc id="126575" url="https://af.wikipedia.org/wiki?curid=126575" title="Ylike">
Ylike

Ylike is 'n klein dorpie 16 km buite die stad van Porvoo in Finland.


</doc>
<doc id="126576" url="https://af.wikipedia.org/wiki?curid=126576" title="Seldsaamste proteas">
Seldsaamste proteas

Suid-Afrika se beroemdste blom is die protea. Dit is tipies Suid-Afrikaans en word as een van die wêreld se skouspelagtigste blomsoorte beskou.

Die familie  "Proteaceae "word in Suid-Afrika  deur sowat vierhonderd spesies ver­teenwoordig wat in dertien genera verdeel word. Hierdie genera sluit o.m. in die "Protea" self, waarvan die suikerbos 'n tipiese voorbeeld is; die tolbosse en silwerbome "(Leucadendron);" die speldekussings "(Leucospermum);" rooistompies of soldate "(Mimetes);" wilde amandel "(Brabeium)" ens.

Van die vroegste tye het die "Proteaceae" die aandag van reisigers en besoekers aan die Kaap getrek. Een van die eerste studies van die Kaapse "Proteaceae" is deur prof. Herman Boerhave van Leiden onderneem. In 1720 het hy 24 illustrasies met beskrywings van verskillende genera die lig laat sien. Vandag word algemeen aanvaar dat Boerhave se plate die afdrukke is van die ongepubliseerde tekeninge van Jan Hartog, die hooftuinier van die Hollandse Oos-Indiese Kompanjie aan die Kaap.

Hoewel Boerhave se werk 250 jaar gelede gepubliseer is, is die identiteit van een van die plante wat hy geïllustreer het (sien afbeelding onder), onlangs eers met seker­heid vasgestel. Dit is die "Leucadendron floridum," 'n pragtige struik met silwer blare en geel blomme wat net in die Kaapse Skiereiland voorkom en nou s6 uiters skaars is dat dit net op 'n paar moerassige plekke in die Natuurtuin Kaap die Goeie Hoop by Kaappunt aangetref word.

Sommige van die plante wat aan die vroeë plantkundiges bekend was, het 'n honderd of selfs tweehonderd jaar lank “verdwyn" voor hulle herontdek is. Die bekendste hiervan is die asemrowende "Serruriaflorida," die “bergbruidjie". Die blom is in die berge van Franschhoek deur die Sweedse botanis Carl Peter Thunberg ontdek en in 1781 geïllustreer en beskrywe. Meer as honderd jaar lank was hierdie pragtige protea­ soort blykbaar “uitgesterf', want dit is eers in 1891 weer deur prof. Peter MacOwan herontdek. Toe die Nasionale Botaniese Tuin, Kirstenbosch, in 1916 tot stand gekom het, is die plantjies gekweek en die saad versprei sodat die "Serruria florida" vandag in die tuin van feitlik elke liefhebber van inheemse plante aangetref word en selfs so ver van sy natuurlike groeiplek soos Australië en Nieu-Seeland met groot welslae gekweek word. Maar in die gebied van sy oorsprong, die Franschhoek berge, bly die "Serruriaflorida" een van die seldsaamste plante, met net enkele struike wat nog bier en daar groei.

Die legendariese moerasroos ("Orotharnnus zeyheri)" met sy roosagtige blomknoppe en dieprooi, half deurskynende skutblare, was in 1975 in die nuus toe dit die eerste keer reggekry is om hom buite sy natuurlike omgewing in die Botaniese Tuin van die Universiteit van Stellenbosch te kweek en so van uitsterwing te red. Die struik word op enkele hoe bergspitse in die distrik Caledon aangetref. Dit groei net in suur, turfagtige grond op koel, suidliggende hange wat voortdurend klam bly, 'n toestand wat feitlik onmoontlik is om na te boots. Die moerasroos is kort daarna ook deur die Kaaplandse Departement van Natuur- en Omgewingsbewaring in die Jonkershoek­ Natuurbewaringstasie gekweek deur dit op die onderstok van 'n speldekussingprotea te ent. Die moerasrose op Stellenbosch blom gereeld en produseer saad.

'n Dramatiese verhaal was die ontdekking van die "Mirnetes hottentotica," die skouspelagtigste van al die skaars, silwer "Mirnetes-plante," wat heeltemal onbekend was tot dit in 1922 die eerste keer deur die bekende bergklimmer en plantversamelaar, mnr. T. P. Stokoe, in die Koelbergbosreservaat ontdek is, net sowat 80 km van Kaap­ stad af. Dit lyk ongelooflik dat een van die skouspelagtigste blomstruike van Suid­ Afrika, wat so naby Kaapstad wild groei, betreklik onlangs eers ontdek is. "Mirnetes hottentotica" is 'n goeie voorbeeld van 'n endemiese (inheemse) spesie wat net op 'n klein kolletjie van enkele hektaar voorkom. Sy naam kry hy van die Hottentotshollandberge waar hy groei.

Ook hierdie uiters seldsame protea is in 1977 in Jonkershoek deur die Departement van Natuurbewaring gekweek.

'n Groot getal van die Wes-Kaapse proteas word net in 'n klein kolletjie aangetref en nêrens elders nie. Sommige is selfs tot 'n enkele bergreeks beperk. Die pragtige, wynkleurige "Protea aristata" kom net op die Klein-Swartberg naby Ladismith, Kaap, voor. Hierdie protea is eers in 1941 ontdek. Vandag kan dit in Kirstenbosch in die blom gesien word.

Die seldsame “sneeublom" is nog net deur enkele bergklimmers en geesdriftige plantkundiges gesien. Dit groei op twee bergspitse van hoer as 1 850 m in die Seder­ berge naby Clanwilliam. Dit is spierwit en donsig met bloedrooi aan die binnekant van die skutblare. Die groot blomme groei plat teen die grond en het ses maande nodig om te ontluik. Die sneeublom se botaniese naam is "Protea cryophila," wat baie paslik is, want "cryophila" beteken “liefde vir koue". In die winter word die plante dikwels deur 'n kwaai sneeuval oordek en hulle kan net in die hartjie van die somer in die blom gesien word.


</doc>
<doc id="126577" url="https://af.wikipedia.org/wiki?curid=126577" title="Crathes-kasteel">
Crathes-kasteel

Die Crathes-kasteel (Engels: "Crathes Castle", uitgespreek as "Crath-es") is 'n 16de eeuse kasteel naby Banchory in Aberdeenshire, Skotland, sowat 15 myl van Aberdeen af geleë. Die toringkasteel is oorspronklik opgerig deur die Burnett of Leys-familie wat dit byna vier eeue lank bewoon het. Sedert 1951 is die kasteel en omringende tuin in besit van die "National Trust of Scotland" wat dit ook bestuur. Die kasteel staan oop vir die publiek.

Crathes-kasteel is een van die beweerde spookplekke in Skotland waar die sogenaamde Groen Dame, die beweerde rustelose spook van 'n jong bediendemeisie, verskeie kere raakgesien is. Volgens oorlewering het sy spoorloos verdwyn nadat sy geboorte geskenk het aan 'n kind. In die 18de eeu is menslike oorskot agter 'n vuurplek gevind - juis in dié kamer waar haar spookverskynsel teen die middel van die 18de eeu vir die eerste keer gesien is.

Crathes-kasteel is een van die bes bewaarde en belangrikste kastele in die noordooste van Skotland. Vanweë sy groot argitektoniese erfenis met meer as 300 kastele, herehuise en ruïnes word na Aberdeenshire ook as "Skotland se Kasteelland" verwys.

Crathes-kasteel het in 'n aantreklike landskap met golwende heuwels ontstaan, op 'n landgoed wat in 1323 deur koning Robert the Bruce as deel van die Lands of Leys aan die Burnett-familie gegee is. Die Burnetts, wat generale, admirale, regters en 'n goewerneur van die Amerikaanse deelstaat New York voortgebring het, het die kasteel meer as 350 jaar lank bewoon. Behalwe vir die oosvleuel, wat in die 18de eeu bygevoeg is, het die kasteel in sy oorspronklike toestand bewaar gebly, met argitektoniese besonderhede wat aan Frankryk se groot kastele herinner - waaronder talle torinkies en geutspuite. Die binneversierings sluit wapenskilde, eikehoutplafonne en portrette in. Van die geskilderde plafonne uit die Jacobeaanse tydperk is eers in 1877 herontdek. Hulle mag in die "Chamber of the Muses", in die "Chamber of Nine Worthies" en die Groen Dame se kamer besigtig word.

Die "High Hall" of Groot Saal met sy kenmerkende geboë plafon huisves familieportrette en die sogenaamde "Horn of Leys", 'n kosbare horing wat van ivoor gemaak en met juwele versier is. Die horing, wat oor 'n vuurplek van steen uit die Elisabethaanse tydperk opgehang is, is deur koning Robert the Bruce in 1323 aan die Burnetts geskenk. Die horingsimbool het later deel van die Burnett-familiewapen geword. Dit word op verskeie plekke in die kasteel aangetref - op die geskilderde plafonne en die kasteelheer se bed waar dit in die hout ingesny is.



</doc>
<doc id="126582" url="https://af.wikipedia.org/wiki?curid=126582" title="Tokoferielasetaat">
Tokoferielasetaat

Tokoferielasetaat, ook bekend as vitamien E asetaat, is 'n algemene vitamienaanvulling met die molekulêre formule CHO (vir die "α" vorm). Dit is die ester van asynsuur en tokoferol (vitamien E). Dit word dikwels gebruik in dermatologiese produkte soos velrome. Tokoferielasetaat word nie geoksideer nie, en kan deur die vel dring om die lewende selle te bereik, waar sowat 5% na vrye tokoferol omgeskakel word, en 'n voordelige antioksidantwerking het.

Tokoferielasetaat word gebruik as 'n alternatief vir tokoferol self, want die fenoliese hidroksielgroep word deur die asetaat geblokkeer, wat 'n produk lewer wat minder suureienskappe het, asook 'n langer raklewe. Die asetaat word waarskynlik stadig gehidroliseer sodra dit in die vel geabsorbeer word, om tokoferol te verskaf wat 'n rol speel om die vel te beskerm teen die son se ultraviolet strale.


</doc>
<doc id="126588" url="https://af.wikipedia.org/wiki?curid=126588" title="Ahlainen">
Ahlainen

Ahlainen is 'n voormalige munisipaliteit in die provinsie van Satakunta, Finland. Dit was geannekseer as deel van die stad Pori in 1972. Die bevolking van Ahlainen was 2 445 in 1971.


</doc>
<doc id="126589" url="https://af.wikipedia.org/wiki?curid=126589" title="Aholanvaara">
Aholanvaara

Aholanvaara is 'n klein gehuggie in die Salla munisipaliteit, Lapland, in die noordoostelike deel van Finland. Dit is geleë naby die Russiese grens, 61 kilometer van Salla, 5,5 kilometer van Hirvasvaara, 17 kilometer van Hautajärvi, 85 kilometer van Kuusamo en 63 kilometer weg van die Ruka fjellgebied. 

Dit het 'n bevolking van ongeveer 60 mense en is in die vroeë 1850's gestig.


</doc>
<doc id="126590" url="https://af.wikipedia.org/wiki?curid=126590" title="Lapland (Finland)">
Lapland (Finland)

Lapland is die grootste en mees noordelike streek van Finland. Die munisipaliteite in die streek werk saam in 'n Streeksraad. Lapland grens die streek van Noord-Ostrobothnia in die suide. Dit grens ook die botniese Golf, Norrbotten County in Swede, Finnmark County en Troms County in Noorweë, en Murmansk Oblast en die Republiek van Karelië in Rusland. Lapland se koude en winter klimaat, tesame met die relatiewe oorvloed van naaldhout bome soos Denne en Abies beteken dat dit geassosieer word met Kersfees in sommige lande, veral die Verenigde Koninkryk, en vakansies na Lapland is algemeen teen die einde van die jaar.

Die gebied van Lapland is 100,367 km², wat uit 92,667 km² van droë land, 6,316 km² vars water en 1,383 km² seevlakke bestaan. Die grense volg drie riviere: Tana, Muonio en Torne. Die grootste meer is Inari meer (1,102 km²)


</doc>
<doc id="126591" url="https://af.wikipedia.org/wiki?curid=126591" title="Fjell (berggebied)">
Fjell (berggebied)

'n Fjell (van Oudnoors "fell", "fjall", "berg") is 'n hoë en dorre landskapskenmerk, soos 'n bergreeks of 'n moor-bedekte berg. Die term word dikwels gebruik in Fennoscandia, die Eiland Man, dele van Noord-Engeland en Skotland.

Die Engelse woord "fell" kom uit die Ou Noorse "fell" en "fjall" (beide vorms het bestaan). Dit is in ooreenstemming met die Deense "fjeld", Faroese "fjall" en "fjøll", Yslands "fjall" en "fell", Noorse "fjell" met dialekte "fjøll", "fjødd", "fjedd", "fjedl", "fjill", "fil(l)" en "fel", en Sweedse "fjäll", almal verwys na berge wat bo die boomlyn styg.



</doc>
<doc id="126595" url="https://af.wikipedia.org/wiki?curid=126595" title="Sint Anna-katedraal, Belfast">
Sint Anna-katedraal, Belfast

Die Sint Anna-katedraal (Engels: St Anne's Cathedral of Belfast Cathedral) is 'n katedraal van die Anglikaanse Kerk van Ierland, geleë in Donegall-straat, Belfast, Noord-Ierland. As naamgewer en middelpunt van 'n hele stadsbuurt, die "Cathedral Quarter" of Katedraalbuurt, en geleë in die diosees van Connor, dien dit as katedraalkerk van beide die diosese van Connor en dié van Down en Dromore, maar is nogtans – anders as wat sy titel sou insinueer – geen biskopsetel nie.

Die idee om 'n Anglikaanse katedraalkerk in Belfast op te rig het opgekom toe koningin Victoria in 1888 stadstatus aan Belfast toegeken het. Die hoeksteen vir die katedraal is elf jaar later, in September 1899, deur die grawin van Shaftesbury gelê. Die katedraal is deur die plaaslike argitek Thomas Drew (1838−1910) in die Hiberno-Neoromaanse styl ontwerp, met halfronde boë oor sy vensters en deure wat kenmerkend is vir dié styl, en mure gebou van Somersetsteen. Australiese sequoia- of rooihout is vir die dak gebruik, terwyl die houtvloer van die kerkskip van Kanadese esdorinhghout gemaak is.

Aanvanklik is die nuwe katedraal rondom 'n ouer kerk, die Sint Anna-parogiekerk van 1776, gebou wat uiteindelik ná die laaste kerkdiens, wat op 3 Desember 1903 gehou is, gesloop is. In Junie 1904 is die eerste kerkdiens in die voltooide kerkskip gehou. Boubedrywighede (waarby altesaam tien argitekte betrokke was) het tot in die 21ste eeu voortgeduur, met die vlekvrye staalnaald "Spire of Hope" as laaste element wat in Junie 2007 by die kerkgebou gevoeg is.

Ongeag sy funksie as Protestantse katedraalkerk het Sint Anna en sy gemeente ekumeniese bande gesmee en uitgereik na die Rooms-Katolieke gemeenskap. So het die familie van Lyra McKee, 'n bekende joernalis en boorling van Belfast wat op 18 April 2019 tydens onluste in Derry per ongeluk deur 'n koeël van lede van die Nuwe Ierse Republikeinse Leër getref en noodlottig gewond is, Sint Anna as die plek vir die begrafnisdiens gekies wat op 24 April in aanwesigheid van die Ierse president Michael D. Higgins, die eerste ministers van die Verenigde Koninkryk en die Republiek Ierland, Theresa May en Leo Varadkar, die leier van die amptelike opposisie, Jeremy Corbyn, en leidende Noord-Ierse politici soos Arlene Foster (DUP), Mary Lou McDonald en Michelle O'Neill (albei Sinn Féin), gehou is.

Die kerkvloer voor die Wesdeur, die katedraal se hoofdeur, is met 'n mosaïek van wit en swart marmerteëls versier. As 'n mens die wit teëls of die Pad van Deug volg, sal dit hom tot die altaar lei. Die swart teëls - die Pad van Sonde - lei na nêrens.

Die mosaïeke oor die ingang tot die Kapel van die Heilige Gees beeld Sint Patrick uit. Die koepel in die kapel se binneruimte is eweneens versier met 'n goue mosaïek van die vier Seraphim, geklee in deftige blou, silwer en wit gewade. Die Heilige Tafel in die kapel is ontwerp volgens die voorbeeld van vroeg-Christelike altare.

Die katedraal se doopvont is in 1924 voltooi. Die kleurryke mosaïeke, waarmee die plafon versier is, beeld die Skepping uit, met Aarde, Lug, Vuur en Water as klassieke elemente, net soos die Skepper se seënde hand. Twee Londense susters, Gertrude en Margaret Martin, het elkeen van die 150 000 Italiaanse glasstukke per hand aangebring. Die koepelplafon self is noukeurig aangepas by die Neoromaanse boustyl en die doopruimte se afmetings.

Ook die vont se gekleurde steenwerk, waarvoor marmer uit alle dele van Ierland gebruik is, is simbolies van aard en verwys na die doopsakrament - swart stene versinnebeeld die sonde, rooi suile berou en die redding deur Christus se verlossende bloed, terwyl wit alabaster vergifnis (die doopsakrament) asook nuwe lewe en hergeboorte simboliseer. Die kunsvolle steenborsbeelde teen die muur rondom die vont, wat kinders uitbeeld, is deur die beeldhouer Sophia Rosamond Praeger (1867−1954) van Holywood in die graafskap Down geskep.

Drie vensters met abstrakte ontwerpe, die sogenaamde Clerestory-vensters wat die Skepping, Drie-eenheid en die sakrament van die Eucharistie versinnebeeld, is hoog bo-oor die altaar aangebring en laat lig in die katedraal se allerheiligste en koor instroom. Die basis van die "Spire of Hope", die staalnaald wat as simboliese kerktoringspits dien en veertig meter oor die vloer verrys, kan van hier besigtig word.

Daar is twee biskopsetels in die koor - uniek in die Anglikaanse Gemeenskap aangesien twee diosese, dié van Connor en Down and Dromore, Sint Anna as hul katedraal deel.

Verskeie kore het in die katedraal ontstaan - "Girls Choir", "Lay Clerks" en C"horal Scholars and Sopranos". Musiek word voorsien deur 'n kerkorrel wat in 1907 deur Harrison & Harrison in Durham gebou is, een van die Verenigde Koninkryk se leidende orrelbouers. Dit is die grootste orrel in Noord-Ierland met vier manuale en sewentig registers.

Die katedraal is die laaste rusplek van Edward Henry Carson (Lord Carson of Duncairn), die advokaat wat bekendheid verwerf het as leier van die Unionisteparty tussen 1910 en 1921 en algemeen as die argitek en stigtingsvader van Noord-Ierland as politieke entiteit beskou word. Ná sy afsterwe in die Engelse graafskap Kent is sy sterflike oorskot per oorlogskip na Belfast geneem waar hy op 26 Oktober 1935 volgens 'n besondere Parlementswet 'n staatsbegrafnis ontvang het. Hy is die enigste persoonlikheid wat in die katedraal begrawe lê. Vir sy laaste rusplek is 'n eenvoudige granietsteen uit die Mourne Mountains gebruik - met 'n eweneens eenvoudige inskripsie daarop wat uit slegs een woord bestaan - "Carson".


</doc>
<doc id="126596" url="https://af.wikipedia.org/wiki?curid=126596" title="Triptofaan">
Triptofaan

Triptofaan (afgekort as Trp of W; gekodeer deur die kodon UGG) is 'n α-aminosuur wat gebruik word in die biosintese van proteïene. Dit bevat 'n α-aminogroep, 'n α-karboksielgroep, en 'n indoolsyketting, wat dit 'n nie-polêre aromatiese aminosuur maak. Dit is noodsaaklik in die mens, want die liggaam kan dit nie sintetiseer nie: dit moet uit die dieet verkry word. Triptofaan is ook 'n voorloper van die neurotransmitter serotonien en die hormoon melatonien.

Soos ander aminosure is triptofaan 'n zwitterioon by fisiologiese pH: die aminogroep is geprotoneer (–NH; pK = 9.39) en die karboksielgroep is gedeprotoneer ( –COO; pK = 2.38).

Die isolering van triptofaan is vir die eerste keer deur Frederick Hopkins in 1901 berig. Hopkins het triptofaan uit gehidroliseerde kaseïen herwin, en kon 4-8 g triptofaan uit 600 g ongeprosesseerde kaseïen verkry.

As 'n noodsaaklike aminosuur, word triptofaan nie uit eenvoudiger stowwe by die mens en ander diere gesintetiseer nie, so dit moet teenwoordig wees in die dieet in die vorm van triptofaan-bevattende proteïene. Plante en mikro-organismes sintetiseer normaalweg triptofaan uit sjikimiensuur of antranilaat: antranilaat kondenseer met fosforibosielpirofosfaat, met pirofosfaat as 'n neweproduk. Die ribosering word geopen en onderwerp aan reduktiewe dekarboksilering, en indool-3-gliserolfosfaat word gevorm; hierdie, op sy beurt, word in indool omgesit. In die laaste stap kataliseer triptofaansintase die vorming van triptofaan uit indool en die aminosuur serien.
Die industriële produksie van triptofaan is ook 'n biosintetiese, en is gebaseer op die fermentasie van serien en indool deur bakterieë soos "B. amyloliquefaciens", "B. subtilis", "C. glutamicum" of "E. coli". Partykeer word geneties gemodifiseerde bakterië gebruik. Die bakterië wat gebruik word het almal mutasies die heropname van aromatiese aminosure verhoed, of wat veelvuldige of ooruitgedrukte trp operons het.

Aminosure, insluitend triptofaan, is boustene vir proteïensintese, en proteïene is nodig om lewe te onderhou. Baie diere (insluitend die mens) kan nie triptofaan sintetiseer nie: hulle moet dit in hulle dieet kry, wat dit 'n noodsaaklike aminosuur maak. Triptofaan is een van die minder algemene aminosure in proteïene, maar dit speel 'n belangrike strukturele of funksionele rolle waar dit voorkom. Triptofaan- en tirosienresidue speel byvoorbeeld 'n spesiale rol in die "ankering" van membraanproteïene in die selmembraan. Daarbenewens funksioneer triptofaan as 'n biochemiese voorloper vir die volgende verbindings:
Fruktosewanabsorpsie veroorsaak onvoldoende absorpsie van triptofaan in die dunderm, verminderde vlakke van triptofaan in die bloed, en depressie.

In bakterieë wat triptofaan sintetiseer, aktiveer hoë sellulêre vlakke van die aminosuur 'n repressor proteïen, wat bind aan die trp operon. Binding van hierdie repressor aan die triptofaanoperon verhoed transkripsie van die stroomaf DNA wat kodeer vir die ensieme wat betrokke is by die biosintese van triptofaan. Hoë vlakke van triptofaan voorkom dus triptofaansintese deur middel van 'n negatiewe terugvoer lus, en wanneer die sel se triptofaan vlakke weer afneem, word transkripsie van die tvp operon hervat. Hierdie meganisme laat streng gereguleerde en vinnige reaksie op veranderinge in die sel se interne en eksterne triptofaanvlakke toe.
In 2002 het die Amerikaanse Instituut van Medisyne 'n Aanbevole Dieettoelaag (ADT) van 5 mg/kg liggaamsmassa/dag van triptofaan vir volwassenes 19 jaar en ouer voorgestel.

Triptofaan is teenwoordig in die meeste proteïen-gebaseerde voedsel. Dit is veral volop in sjokolade, hawer, gedroogde dadels, melk, jogurt, maaskaas, rooi vleis, eiers, vis, pluimvee, sesam, kekerertjies, amandels, sonneblomsade, pampoenpitte, bokwiet, spirulina, en grondboontjies. In teenstelling met die algemene opvatting dat kalkoenvleis baie triptofaan bevat, is die triptofaaninhoud in kalkoen tipies van pluimvee.

'n Algemene opvatting in die VSA is dat lomerigheid by inname van te veel kalkoenvleis met hoë vlakke van triptofaan in kalkoen verbind kan word. Die hoeveelheid triptofaan in kalkoenlveis is egter vergelykbaar met dié van ander vleis. Lomerigheid na ete kan veroorsaak word deur ander voedsel wat saam met die kalkoen geëet word, veral koolhidrate. Na 'n maaltyd wat ryk aan koolhidrate is, word insulien vrygestel. Insulien stimuleer op sy beurt die inname van groot neutrale vertakte syketting aminosure, maar nie triptofaan nie, deur spierweefsel, wat daartoe lei dat die verhouding van triptofaan tot vertakte aminosure in die bloedstroom verhoog word. Die gevolglike verhoogde triptofaan verhouding verminder kompetisie by die groot neutrale aminosuur transportproteïen wat aminosure met vertakte en aromatiese sykettings oor membrane skuif, veral in die kapillêre bloedvate van die bloed–brein skans, sodat meer triptofaan oorgedra word in die serebrospinale vog. Sodra dit in die serebrospinale vog is, word triptofaan in die raphe kerne deur die normale ensiematiese pad in serotonien omgesit, wat verder in die pineaalklier in melatonien omgesit word. Na-ete lomerigheid kan dus die gevolg wees van 'n swaar maaltyd ryk aan koolhidrate en proteïen, wat indirek die produksie van melatonien in die brein verhoog, en daardeur slaap bevorder.

Omdat triptofaan omgeskep word in 5-hidroskitriptofaan (5-HTP) wat dan omskep word in die neurotransmitter serotonien, is daar al voorgestel dat die gebruik van triptofaan of 5-HTP depressiesimptome kan verlig deur die vlak van serotonien in die brein te verhoog. Triptofaan word oor die toonbank in die Verenigde State van Amerika verkoop, nadat dit tussen 1989 en 2005 meer of minder sterk gekontroleer is, en in die Verenigde Koninkryk as 'n dieetaanvulling met die veronderstelling dat dit as 'n antidepressant, angswerende middel, of slaapmiddel sou werk. Dit is ook in beskikbaar in sommige Europese lande as 'n voorskrifmedikasie vir die behandeling van depressie. Alhoewel bloedvlakke van triptofaan waarskynlik nie verander word deur die veranderings in die dieet nie,<ref name="DOI10.1111/j.1601-5215.2010.00508.x"></ref> maar inname van suiwer triptofaan verhoog die vlak van serotonien in die brein. Dit is omdat die stelsel wat triptofaan oor die bloed-brein skans vervoer, ook ander aminosure vervoer wat in voedsel voorkom. Hoë bloedplasmavlakke van ander groot neutrale aminosure verhoed dat die plasmakonsentrasie van triptofaan bydra tot die verhoging van die triptofaankonsentrasie in die brein.

In 2001 is 'n "Cochrane Reviews" artikel gepubliseer oor die effek van 5-HTP en triptofaan op depressie. Slegs hoë kwaliteit studies op 5-HTP en triptofaan is ingesluit. Van die 108 studies wat tussen 1966 en 2000 gepubliseer is, het net twee voldoen aan die kwaliteitstandaarde vir insluiting, met 'n totaal van 64 mense wat deelgeneem het. Die stowwe was meer effektief as plasebo, maar die skrywers se opsomming was dat die getuienis onvoldoende was op 'n sterk gevolgtrekking te maak, en dat ander antidepressante bestaan wat doeltreffend en veilig is, wat die kliniese nut van 5-HTP en triptofaan beperk. Die gebruik van triptofaan as 'n bykomende terapie tot die standaardbehandeling vir gemoed- en angsversteurings word tans nie ondersteun nie.

Moontlike newe-effekte van triptofaan sluit in naarheid, diarree, lomerigheid, lighoofdigheid, hoofpyn, droë mond, versteurde visie, verdowing, euforie, en nystagmus (onwillekeurige oogbewegings).

Omdat triptofaan nog nie deeglik bestudeer is in 'n kliniese omgewing nie, is sy interaksies met ander middels nog nie goed bekend nie. Waneer triptofaan geneem word as 'n dieet aanvulling, het dit die potensiaal om serotoniensindroom te veroorsaak wanneer dit gekombineer word met antidepressante van die MAOI of SSRI klasse of met ander sterk serotonergiese middels.

In 1912 het Felix Ehrlich getoon dat gis die natuurlike aminosure in wese aanval deur koolstofdioksied af te splyt, en die amino groep met hidroksiel te vervang. Deur hierdie reaksie word triptofaan in triptofol omgeskakel.

Triptofaan beïnvloed serotoniensintese in die brein wanneer mondelings in 'n gesuiwerde vorm toegedien word, en word dus gebruik om serotonienvlakke vir navorsingsdoeleindes te verander. Lae serotonienvlakke in die brein kan veroorsaak word deur lae-triptofaan diete. Studies wat hierdie metode gebruik het, het bevind dat serotonien aggressie verminder en welgevalligheid verhoog.

Triptofaan is 'n belangrike intrinsieke fluoressensie-peiler, wat gebruik kan word om die aard van die mikro-omgewing rondom die triptofaanresidu te bepaal. Meeste van die intrinsieke fluoressensie van 'n gevoude proteïen is as gevolg van triptofaan residue.

Daar was 'n groot uitbraak van eosinofilie-mialgie sindroom in die VSA in 1989, met meer as 1500 gevalle wat aan die CDC gerapporteer is en ten minste 37 sterftes. Na die voorlopige ondersoek aan die lig gebring het dat die uitbraak aan triptofaan gekoppel kan wees, het die "Food and Drug Administration" (FDA) triptofaan-dieetaanvullings in 1989 teruggeroep en meeste verkope aan die publiek in 1990 verbied:ander lande het hierdie voorbeeld gevolg.

Die daaropvolgende epidemiologiese studies het die sindroom gekoppel aan spesifieke lotte van L-triptofaan wat deur 'n enkele groot Japannese vervaardiger, Showa Denko, afkomstig was. Dit het uiteindelik duidelik geword dat die lotte besmet is deur spoor onsuiwerhede, wat verdink is om verantwoordelik te wees vir die 1989 uitbraak. Daar is egter ook getuienis daarvoor dat triptofaan self 'n belangrike bydraende faktor in die sindroom kan wees.

Die FDA het sy beperkinge op die verkope en bemarking van triptofaan in Februarie 2001 gedeeltelik gelig, maar het voortgegaan om die invoer van triptofaan wat nie vir 'n gemagtige gebruik bestemis, tot en met 2005 te beperk.

Die feit dat die Showa Denko fasiliteit geneties gemanipuleerde bakterieë gebruik het om die besmette lotte van L-triptofaan te produseer is aangehaal as stawing vir noue monitering van die chemiese suiwerheid van produkte wat van biotegnologie afkomstig is. Die fokus op hierdie aspek deur teenstaanders van genetiese manipulasie is ook gekritiseer, omdat die genetiese manipulasie nie die oorsaak van die kontaminasie was nie.



</doc>
<doc id="126597" url="https://af.wikipedia.org/wiki?curid=126597" title="Albert Ball">
Albert Ball

Albert Ball (14 Augustus 1896 – 7 Mei 1917) was die eerste Britse bobaasvlieënier uit die Eerste Wêreldoorlog. Hy was besig met ingenieurswese studies toe die oorlog begin het en was verplaas van die Britse Leër na die "Royal Flying Corps" in 1915. Van sy aankoms in Frankryk in Februarie 1916 het hy 'n reputasie opgebou as 'n vreeslose vlieënier en uitstekende skut. Hy behaal sy eerste oorwinning in Junie 1916 en in slegs drie maande tydens die Slag van die Somme behaal hy 30 oorwinnings. Toe die Royal Aircraft Factory S.E.5 bekend gestel is, moes hy afstand doen van sy "Nieuport XVII". Hy behaal sy laaste en 44ste oorwinning op 6 Mei 1917, 'n "Albatros D.III".

Op die laatmiddag van 7 Mei 1917 het Ball se vlug Manfred von Richthofen se rooi "Jasta 11" eskader teëgekom. Ball was laas gesien toe hy in 'n donderwolk ingevlieg het. Volgens 'n Duitse offisier het hy Ball gesien in 'n onbeskadigde vliegtuig in 'n omgekeerde posisie met sy skroef wat stil gestaan het sowat 61m bokant die grond voordat hy verongeluk het. Die Victoriakruis is postuum aan hom toegeken.

Hy het op getree as raadgewer vir "Austin Motor Company." tydens die ontwerp van die "Austin-Ball A.F.B.1".



</doc>
<doc id="126598" url="https://af.wikipedia.org/wiki?curid=126598" title="Helmut Hasse">
Helmut Hasse

Helmut Hasse (; 25 Augustus 1898 – 26 Desember 1979) was 'n duitse wiskundige wat in die veld van algebraïese aantal teorie gewerk het, bekend vir fundamentele bydraes tot Klas Veld Teorie, die toepassing van die p-adic getalle aan Plaaslike Klas Veld Teorie en Diophantine Meetkunde (Hasse beginsel), en aan Plaaslike Zeta Funksies.

Hasse is gebore in Kassel, en het gesterf in Ahrensburg.

Na diens in die vloot in die Eerste Wêreldoorlog, het hy by die Universiteit van Göttingen gestudeer, en dan by Universiteit van Marburg onder Kurt Hensel, waar hy 'n verhandeling in 1921 wat die Hasse–Minkowski stelling, soos dit nou genoem word, op Kwadratiese Vorms oor die Aantal Velde geskryf het. Hy het toe posisies beklee by Universiteit van Kiel, Universiteit van Halle-Wittenberg en Universiteit van Marburg. Hy was Hermann Weyl se plaasvervanger by Göttingen in 1934. 

In 1933 het Hasse die "Loyalty Oath of German Professors to Adolf Hitler and the National Socialist State" geteken. 

Politieswas hy 'n regse nasionalis en het in 1937 aansoek gedoen vir lidmaatskap tot die Nazi-party, maar dit is geweier as gevolg van sy Joodse afkoms. Na die oorlog het hy kortliks in 1945 teruggegaan na Göttingen, maar was uitgesluit deur die Britse owerhede. Na kort aanstellings in Berlyn, het hy hom vanaf 1948 permanent gevestig as 'n professor in Hamburg.

Hy het saam met baie wiskundiges gewerk, in die besonder met Emmy Noether en Richard Brauer op Eenvoudige algebras, en met Harold Davenport op Gauss somme (Hasse–Davenport verhoudings), en met Cahit Arf op die Hasse–Arf stelling.





</doc>
<doc id="126599" url="https://af.wikipedia.org/wiki?curid=126599" title="Asada Goryu">
Asada Goryu

Asada Gōryū (麻田 剛 立, 10 Maart 1734 - 25 Junie 1799) was 'n Japannese sterrekundige wat gehelp het om moderne sterrekundige instrumente en metodes in Japan bekend te stel. Asada het 'n groot deel van sy loopbaan in die florerende kommersiële stad Osaka deurgebring, waar hy in die mediese veld gewerk het, deur sy vader se praktyk as amptelike geneesheer in 1767 oor te neem. As gevolg van die Japannese regering se afsonderingsbeleid, was die Westerse wetenskaplike teorie oor die algemeen slegs beskikbaar deur verouderde Chinese werke wat deur Jesuïtiese sendelinge in China geredigeer is. Tog het Asada gesofistikeerde wiskundige modelle van hemelse bewegings opgebou en word soms gekrediteer met die onafhanklike ontdekking van Kepler se derde wet. Die Asadakrater op die Maan is na hom vernoem.



</doc>
<doc id="126602" url="https://af.wikipedia.org/wiki?curid=126602" title="Midde-Amerikaanse republieke">
Midde-Amerikaanse republieke

Die ses republieke van Midde-Amerika lê in die lang, smal landengte wat Noord- en Suid-Amerika verbind. Die grootste republiek, Nicaragua, is 148 000 km² groot; die kleinste republiek, El Salvador, beslaan 21 000 km². Die landengte is besonder bergagtig, met groot verskille in hoogte en klimaat. Digte, ondeurdringbare reënwoude word in die laerliggende dele aangetref, terwyl eike- en dennebome teen die berghange groei. Waar die reënval laat is, soos in dele van Nicaragua, is die plantegroei struikagtig. Die totale bevolking van die ses republieke is sowat miljoen. Die meeste van die inwoners is Amerikaans Indiaans, of mense van gemengde herkoms. As gevolg van die verowering van hierdie gebied deur die Spanjaarde in die 16de eeu is Spaans deurgaans die amptelike taal.

Guatemala het die hoogste berg in Midde-Amerika - die 4 220 m hoë Tajumulco. Dit is een van 'n reeks vulkaniese berge wat deur valleie van mekaar geskei word. Die valleie lê tussen 1 500 en 2 500 m bo seevlak, en die grootste segment van die bevolking woon in hierdie valleie.

Die hoogliggende gebiede kry 'n hoë reënval en is dig bebos. Mahoniehout word geproduseer. Die noordelike deel van die land is baie yl bevolk – dit is feitlik een tropiese woud. Koffie is die belangrikste produk, terwyl pie­sangs, wat veral aan die ooskus gekweek word, en eteriese olies ook uitge­voer word. Mielies is die belangrikste voedselgewas. Katoen en suikerriet word ook gekweek vir die uitvoermark.

Honduras is omtrent net so groot soos Guatemala, maar sy bevolking is baie kleiner. Alhoewel daar nie uitsonderlik hoë berge nie, is twee berge in die suide hoër as 2 400 m. Die grootste gedeelte van die land is bebos, behal­we in die droë Juticalpa, waar die savanne (grasvlaktes met enkele bome) weiding vir vee bied.

Die hoofstad, Tegucigalpa, is naby die land se silwermyne geleë. Koffie en tabak word in die omliggende gebiede gekweek. Die waardevolste landbou­grond lê aan die Karibiese kus. Die vroeë setlaars in Honduras het hierdie deel vermy weens die ongesonde klimaat. Die United Fruit Company het dit egter ontwikkel en groot piesangplantasies aangelê. Piesangs is dan ook die land se belangrikste uitvoerproduk.

El Salvador, met San Salvador as hoofstad, is die kleinste van die Midde-Amerikaanse republieke en word deur die Stille Oseaan begrens. Die belangrikste fisiese kenmerk van die land is 'n vulkaniese hoogland met pieke van oor die 2 000 m. Die val­leie tussen die pieke is sowat 600 m bo seevlak. Die grond, afkomstig van verweerde lawa en vulkaniese as, is baie ryk. Koffiebome groei welig in hier­die valleie en koffie dra meer as 40 persent by tot die land se uitvoer. Mielies, katoen, tabak, kakao, suiker, rys, rubber en indigo word ook gekweek, en 'n bietjie goud en silwer word ontgin.

Meer as 9 000 km² van die land word deur mere beslaan, onder andere die groot Nicaraguameer (8 000 km²). Die grootste gedeelte van hierdie land bestaan uit 'n yl bevolkte driehoekige bergland. Oos van hierdie berg­land lê 'n breë laaglandgordel wat as die Muskietkus bekend staan. Die meerderheid van die bevolking woon tussen die Managua- en Nicaraguameer en die Stille Oseaan. Daar is talle aktiewe vulkane in hierdie gebied en in die Managua­meer self is drie vulkaniese berge wat sowat 1 500 m hoog is. Aardbewings kom van tyd tot tyd voor.

In die omgewing van die hoofstad is die reënval voldoende vir die kweek van 'n verskeidenheid produkte, maar noordoos van die mere moet besproeiing toegepas word.  Die belangrik­ste oesgewas aan die Stille Oseaan is mielies. Koffie, ka­toen, suikerriet en tabak word egter ook gekweek. Op die hooglande word spoelgoud gedelf, maar die produksie is baie wisselvallig.

Die vemaamste fisiese kenmerk van Costa Rica is die bergreeks – met pieke van tot 3 400 m bo seevlak – wat in die  middel van die land lê. Vier groot vuurspuwende berge in die mid­del van hierdie bergland troon uit bo 'n bekken wat tussen 900 en 1 200 m bo seevlak lê. Die bekken is die hart van Costa Rica, en die hoofstad, San Jose, is ook daarin geleë. Anders as in ander dele van Midde-Amerika, het die vroeë Spaanse setlaars hulle grond hier sonder die hulp van die inheemse bevolking bewerk. Die gevolg was dat die land in klein plasies opgedeel is en vandag nog deur byna suiwer afstammelinge van die vroeë setlaars bewerk word. Costa Rica was die eerste land in Midde-Amerika waar koffie gekweek is, en dit is al vir meer as honderd jaar die belangrikste uitvoerproduk van Costa Rica. Op die kusvlaktes aan die Stille Oseaan boer die inwoners meestal met vee.

Panama was tot in 1903 deel van Colombia en is dus die jong­ste van die Midde-Amerikaanse republieke. Die land lê in die nouste deel van die landengte tussen Suid- en Noord-Ameri­ka. Dit is baie bergagtig en het verskeie vulkane. Die hoogste vulkaan is Chiriqui (3 480 m).

Panama se vernaamste uitvoerproduk is piesangs wat aan die Karibiese kus, naby die grens van Costa Rica, gekweek word. Op die kusvlakte aan die Golf van Panama boer die in­woners met beeste, mielies en rys.

Een van die land se vernaamste kenmerke is die bekende Panamakanaal, wat die land in twee verdeel. Daar is in 1904 aan die kanaal begin bou en die eerste skip het in 1914 daar­deur gevaar.


</doc>
<doc id="126606" url="https://af.wikipedia.org/wiki?curid=126606" title="Edward Rickenbacker">
Edward Rickenbacker

Edward Vernon Rickenbacker (8 Oktober 1890 - 23 Julie 1973) was die eerste Amerikaanse bobaasvlieënier van die Eerste Wêreldoorlog. Hy was 'n resieskar bestuurder voor die oorlog. Hy is in 1917 saam genl. Pershing na Frankryk as sy persoonlike chauffeur. Daarna kry hy 'n oorplasing na die "US Army Aviation Section", eers as 'n ingenieurs offsier. Hy leer om te vlieg en word deel van die 94 Eskader in Maart 1918. Hy vlieg "Nieuport 28" en "SPAD" vliegtuie en behaal 26 oorwinnings. Dit is ongelooflik as mens in ag neem dat hy vir twee maande weens mediese redes nie kon vlieg nie. Hy neem ook die bevel van 94 Eskader oor in September 1918 en was tegnies 'n ouman om so 'n verantwoordelikheid te aanvaar. Hy het die oorlog oorleef en het as 'n held na Amerika teruggekeer as een van hulle bobaasvlieëniers.



</doc>
<doc id="126607" url="https://af.wikipedia.org/wiki?curid=126607" title="Egiptiese obeliske">
Egiptiese obeliske

Die woord "obelisk" het sy oorsprong in die Griekse woord "obelos," wat dolk beteken. Die skerp bopunt van so 'n pilaar het dit dan ook die voorkoms van 'n dolk gegee. Die obeliske is 'n kenmerkende voorbeeld van die Oud­ Egiptiese kuns en het 'n elegante, slanke vorm; onder is die suil vierkantig en sy spits is piramiedvormig.

Gewoonlik was die lengte tien maal die deursnee van die basis. Die punt was meestal met 'n blink edelmetaal soos silwer of goud oorgetrek, maar soos te verstane, is hierdie waarde­ volle metale lank gelede reeds gesteel. Die lagie metaal het die sonlig skerp weerkaats sodat die suile van ver af sigbaar was.

Obeliske is van 'n rooierige soort graniet, siëniet, gemaak (só genoem omdat dit uit die klipgroewe van Syene, die huidige  Aswan, verkry is). Soms is 'n  donkergrys basalt gebruik.

Die afmetings het verskil; die langste bekende obelisk(38 m lank) lê nog onvoltooid in 'n grot by Aswan, en die kleinste is minder as 2 m hoog. Obeliske het nie net as ornamente gedien nie, maar is dikwels voor tempels opgerig en gewoonlik aan die songode gewy.
Deur die groot, onvoltooide obelisk wat in 'n klipgroef by Aswan lê, te bestudeer, kon wetenskapliks vasstel hoe die ou Egiptenare  sulke monumente  gemaak  het. In die eerste plek het die boumeester waarskynlik daarop aangedring dat die klip wat gebruik word, foutloos is en nie krake en vlekke het nie.

Die rots is dan met 'n sterk waterstraal skoongespuit en die oppervlak "geskaaf" tot dit glad was. Hiervoor is buitengewoon harde klippe, sommige tot 5 kg, uit die Egiptiese woestynvalleie gebruik. Daarna is die omtrek van die obelisk op die gelyk vlak uitgemerk en 'n diep sloot  rondom uitgegrawe waarná die obeliks met ronde klippe gestuur is en die sykante gepoleer is.

Die vierde sy van die obelisk is met reuse-houtwîe van die rotslaag losgebreek. Hierdie wîe is in openinge gesteek wat vooraf reëlmatig op die onderste snylyn aangebring is. Die wîe, wat eers in water geweek het, het uitgesit en in die proses het die rots gebars. In hierdie stadium het 'n groep slawe (ongeveer 5 000) die obelisk met toue en hefbome uit die sloot gelig en op planke met wiele gelaai. Só is die obelisk  dan na die Nylrivier vervoer, waar dit op 'n lang vragskuit  gelaai en na die bestemming gebring is.
Na sy aankoms moes die obelisk regop getrek word, 'n uitdagende taak aangesien sommige van die suile 500 ton geweeg het.

Eerstens is die basis van die obelisk tot op die rand van die voetstuk waarop dit moes staan, geskuif. Die obelisk is só ontwerp dat die een rand van sy basis in 'n gleuf op die voetstuk gepas het. Dit het voorkom dat die obelisk gly terwyl dit regop getrek word. Terwyl die obelisk met toue en hefbome opgelig is, is 'n hoop stene gewoonlik onder die obelisk ge­pak om dit te steun en in posisie te  hou. Wanneer die hoop stene  hoog genoeg was, kon die struktuur regop getrek  word.

Hoewel die obeliske kenmerkende Oud-Egiptiese kunswerke is, is van die beroemdstes vandag nie meer in Egipte te sien nie. Party is deur buitelandse veroweraars uit Egipte geneem; ander is deur aardskuddings verwoes of deur wind en weer verslyt.

Vandag is net nog drie van die dertien obeliske by Karnak oor.  Onder hulle is die beroemdes wat deur Toetmoses I opgerig is. Verskeie  obeliske is ook in 'n ander Egiptiese stad opgerig, naamlik Heliopolis, "Die Stad van die Son". Die oudste bekende obelisk staan in die buitewyke van hierdie stad (nou 'n voorstad van Kaïro) en is in 1950 v.C. opgerig. Die obelisk by Luxor is beroemd vanweë die pragtige hiërogliewe daarop. Dit is in die 13de eeu v.C. deur Rameses II opgerig en het saam met 'n tweede obelisk voor die Tempel van Luxor gestaan. Laasgenoemde obelisk is vandag in Parys. Hierdie twee obeliske is elk sowat 24 m hoog.
Toe die Romeine Egipte in die eerste eeu v.C. verower het, het hulle verskeie obeliske met hulle na Rome saamgeneem. Daar het die obeliske op die belangrike pleine bly staan tot in die 16de eeu n.C.Parys, New York, Istanboel en Londen het elk 'n obelisk. Die obelisk langs die Teemsrivier in Londen en die een in New York is 'n "tweeling", wat gewoonlik "Cleopatra se Naalde" genoem word. Hulle dateer uit die jaar 1500 v.C. Die suil op die wal van die Teems is in 1819 deur die onder­koning van Egipte aan Brittanje gegee, maar dit het Londen eers in 1878 bereik. Die vervoerkoste is deur 'n bekende Londenaar, sir Erasmus Wilson, betaal en die naald het byna verlore gegaan in 'n storm in die Golf van Biskaje. 'n Koerant, 'n kopie van Bradshaw se "Railway Guide" en 'n paar Engelse muntstukke uit die jaar 1878 is in die voetstuk verseël. Tydens die Tweede  Wêreldoorlog is die naald deur bomskerwe beskadig.

<nowiki>*</nowiki> KENNIS, Volume 1, 1980, bl. 116-117, ISBN 0-7981-0823-1

</doc>
<doc id="126609" url="https://af.wikipedia.org/wiki?curid=126609" title="Diepseeduiker">
Diepseeduiker

In 1917 is die lynskip "Laurentic" naby Malin-punt in Noord-lerland getorpedeer. Daar was 'n fortuin aan goud en silwer aan boord, en alles sou verlore gegaan het as die mensdom nie geweet het hoe om in die see af te daal en daar te werk nie. Diepseeduikers soos die een op die tekening regs is na die toneel gebring en het meer as 40 m afgeduik om die stawe na die oppervlak te bring. Dit was 'n reusetaak wat ses jaar in beslag geneem het. In dié tyd het die duikers 3 168 stawe ter waarde van R9 917 416 geberg. Die totale waarde van die muntmetaal aan boord was R10 000 000, wat beteken dat meer as 99 persent van die goud en silwer herwin is. Dit was die waardevolste skat wat ooit deur duikers uit die see gehaal is.

In 1940 het die "Niagara" naby Nieu-Seeland op 'n myn geloop. Staafgoud ter waarde van R5 000 000 het saam met die skip na die bodem gesink. Die wrak het veel dieper as die "Laurentic" gelê, die water was byna 140 km diep. Op daardie diepte is dit feitlik pikdonker, en die waterdruk is enorm. Paddamanne het al met groot moeite daarin geslaag om tot hierdie diepte af te daal, en 'n kort rukkie daar te vertoef, maar geen diepseeduiker kan op so 'n diepte werk nie.

Hier is 'n ander middel dus gebruik: die duikkamer. 'n Duikkamer is 'n staaltenk met kykpoorte waarin 'n man tot groot dieptes aan kabels neergelaat kan word. In 1972 het 'n duikkamer 5 029 meter diep in die see noord van Hawaii afgedaal om elektroniese toerusting vir die Amerikaanse Vloot te berg -  'n rekorddiepte vir berging m.b.v. 'n duikkamer.

Dit is maar drie van die vele dramatiese voorbeelde van wat duikers met die regte uitrusting kan doen. Duikers is egter ook onontbeerlik vir die baie minder dramatiese take in die moderne wêreld.

Vir feitlik elke soort onderwaterbouwerk word van duikers gebruik gemaak. Hulle help met die bou van hawemure, golfbrekers, damme, met die lê en herstel van kabels, en die inspeksie van skeepsrompe.

Tydens 'n oorlog verwyder hulle ondersese versperrings soos skeepswrakke wat die ingang na hawens versper. Hierdie duikers dra swaar duikpakke met helms. 'n Nuwe soort drukmyn wat ontplof wanneer 'n bewegende skip se drukgolf oor hom gaan, word deur vryduikers opgespoor. Hulle word ook “paddamanne" genoem, en dra hul eie lug of suurstof in silinders met hulle saam. Hulle is dus nie met 'n lugpyp aan die oppervlakte verbind nie en kan vryelik rondswem.

Die eerste verwysing na duikers kom in die "Ilias" van Homerus voor, waar na oesterduikers verwys word. In 'n manuskrip uit die vierde eeu is daar 'n afbeelding van 'n duiker. Hy dra 'n harde helm wat met 'n lugpyp verbind is.

Die man wat die eerste praktiese duiktoestel ontwerp het, was 'n Duitser, Augustus Siebe. Hy het 'n metaal-duikhelm gemaak wat aan 'n skouerplaat verbind was. Hieraan was die duikpak van leer geheg. Die pak het in 1819 sy verskyning gemaak. Lug is met 'n pomp deur die lugpyp na die duiker geblaas. Soortgelyke pakke word vandag nog algemeen gebruik.

Hierdie was maar die eerste van 'n groot getal eksperimentele duikpakke wat Siebe ontwerp het om 'n veilige metode te probeer vind vir die mens om onderwater te duik.

Om met 'n helmtoestel te kan duik, moet 'n duiker o.m. die volgende toebehore hê:

Vandag se duikers gebruik baie min toerusting, veral as hulle nie te diep duik nie. Hulle dra 'n pak wat styf om die liggaam pas om die koue uit te hou, en drukflesse met lug of suurstof. Die vryduiker kan vinnig en rats rondswem met die swemvinne aan sy voete. Hy het geen kontak met die oppervlak nie. Hy dra gewoonlik 'n horlosie om hom in te lig hoe lank hy onder is, asook 'n dieptemeter.

Hoe dieper die duiker duik, hoe groter word die druk wat die water op hom uitoefen. Die lug wat na hom afgepomp word, moet dieselfde druk hê as die water om hom, anders word sy borskas inmekaar gepers. Op 'n diepte van 60 m is 'n lugdruk van sowat 620 kPa (kilopascal) nodig om die waterdruk te neutraliseer. Op groot dieptes gebruik duikers strak metaal­pakke waarvan net die arms en bene effens kan beweeg. Hulle word aan staalkabels neergelaat en opgetrek.

Die grootste dieptes word in 'n spesiale soort duikboot bereik, die sg. batiskaaf. In 1960 het Jacques Piccard (seun van die batiskaaf se uitvinder, prof. Auguste Piccard) en lt. D. Walsh van die Amerikaanse Vloot in die Mariane-trog in die Stille Oseaan, die diepste plek in die see, tot die ongelooflike diepte van 10 917 m afgedaal. Op hierdie plek sou die spits van die wêreld se hoogste berg, Everest, ongeveer 2 000 m onder die water lê. Die druk op die batiskaaf was sowat 103 500 kPa. Niemand kon nog die rekord verbeter nie.

Onder druk absorbeer die duiker se bloed baie stikstof. Indien die druk afneem, word die stikstof vrygelaat soos hy asemhaal. Styg hy te vinnig op, vorm die stikstof borrels in sy bloed. Hierdie sg. borrelsiekte (soms genoem caissonsiekte) is geweldig pynlik en kan die dood veroorsaak. Dit kan voorkom word deur stadig op te styg en druk­trappe te handhaaf, dit wil sê die duiker styg net 'n sekere ent op en vertoef dan 'n rukkie op een plek sodat die opgeloste stikstof uitgeskei kan word.

<nowiki>*</nowiki>"Kennis", Volume 1, 1980, bl. 54-55, ISBN 0-7981-0823-1


</doc>
<doc id="126610" url="https://af.wikipedia.org/wiki?curid=126610" title="Loch Lomond">
Loch Lomond

Loch Lomond ([ˈlɒx ˈloʊmənd], Skots-Gaelies: "Loch Laomainn") is 'n varswater-loch in Skotland wat sowat 23 km noordwes van Glasgow geleë is en deel uitmaak van die Nasionale Loch Lomond-en-Trossachs-park, die eerste nasionale park in Skotland wat in 2002 gevestig is. 

Volgens sy wateroppervlakte is Loch Lomond die grootste meer op die Britse Eilande. 23 eilande is in die loch geleë, insluitende Inchmurrin, die grootste varswatereiland op die Britse Eilande.. Loch Lomond strek oor die sogenaamde Hooglandgrensbreuk ("Highland Boundary Fault"), 'n groot breuksone wat dwars deur Skotland loop (vanaf Arran en Helensburgh aan die weskus tot Stonehaven in die ooste) en die Skotse Hoog- van die Laagland skei - twee van Skotland se fisiografiese en geologiese hoofstreke.


</doc>
<doc id="126617" url="https://af.wikipedia.org/wiki?curid=126617" title="Charles Nungesser">
Charles Nungesser

Charles Eugène Jules Marie Nungesser (15 Maart 1892 – 8 Mei 1927) was 'n Franse bobaasvlieënier tydens die Eerste Wêreldoorlog en was die derde beste Franse bobaasvlieënier met 45 oorwinnings teen die einde van die oorlog. Terwyl hy in Suid-Amerika aan motorwedrenne deelgeneem het, het hy geleer hoe om te vlieg. Hy keer terug na Frankryk in 1914 en sluit by die Franse Leër aan. Hy kry 'n oorplasing na die Franse Lugarm en in 1915 het hy verkenningsvlugte gedoen. In November 1915 kry hy 'n oorplasing na 'n vegter eskader en begin bou aan sy totaal van 45 oorwinnings. Die meeste hiervan word gedoen in 'n "Nieuport" vliegtuig met sy gunsteling "skull and crossbones" motief op. Op 29 Januarie 1916 was hy betrokke in 'n ernstige ongeluk en breek altwee sy bene, nogtans vlieg hy weer binne twee maande. Hy was verskeie kere gewond en tussen verskeie ongelukke en besoeke aan die hospitaal verbeter hy sy oorwinnings, teen Desember 1916 was dit 21.

Op 'n dag word 'n boodskap deur 'n Duitse vliegtuig by 'n lughawe neergegooi waarin Nungesser vir 'n vliegtuig tweegeveg uitgedaag word. Hy aanvaar die uitdaging, arriveer op die aangewese punt waar ses Duitse vliegtuie hom voorlê. Hy skiet twee af en die ander vier vlug. Op dieselfde dag word hy deur 'n Britse vlieënier aangeval wat ooglopend probleme met uitkenning gehad het. Die vlieënier hou aan en Nungesser skiet hom teesinnig af. Teen die middel van Augustus 1917 was hy fisies so swak weens uitputting, wonde en ongelukke dat hy na sy vliegtuig gedra moes word. Hy hou uit tot aan die einde van die oorlog.

Hy verdwyn in 1927 terwyl hy van Frankryk na Amerika gevlieg het.



</doc>
<doc id="126621" url="https://af.wikipedia.org/wiki?curid=126621" title="Fred Jeppe">
Fred Jeppe

Friedrich Heindrich Jeppe (noemnaam Fred of Frederick, Rostock, Duitsland, 25 Julie 1834 – Pretoria, 17 Julie, 1898) was ’n veelsydige Transvaalse amptenaar, kartograaf en kunstenaar. Hy het die onderskeiding dat hy die ZAR se eerste posseëls ontwerp het in die tyd toe hy van 1868 tot 1875 Transvaal se posmeester-generaal was. Die gehuggie Jeppes Reef, 25 km suidoos van Kaapmuiden en 42 km oos van Barberton is na hom genoem.

Jeppe was die seun van Carl Friedrich Wilhelm Jeppe en Magdalena Anna Carolina Westphal. Hy het in Januarie 1861 uit Europa vertrek in die geselskap van sy suster Francisca en haar man, kaptein Dietrich, en in April in Durban aangekom om hom eindelik op Potchefstroom aan te sluit by sy oudste broer, Hermann Jeppe. In 1870 het nog ’n broer, Julius Jeppe (1821–1893), gevolg. Op Rustenburg het Jeppe op 28 Desember 1863 buite gemeenskap van goedere met Susanna Wilhelmina Truter getrou, uit welke huwelik vier dogters en twee seuns gebore is; een seun het net 14 jaar oud geword en die ander, Carl (gebore 1870), het op 24 Januarie 1900 in die Slag van Spioenkop gesneuwel. So het sy manlike bloedlyn uitgesterf. 

Op Potchefstroom was Jeppe blykbaar eers by die handel betrokke, want op 27 Februarie 1866 het hy en ander handelaars daar ’n petisie geteken. Op 26 Desember 1866 is in die "Staatscourant" aangekondig dat hy aangestel is as posmeester van Potchefstroom en in Desember 1867 het hy waarnemende posmeester-generaal van die ZAR in die plek van H. van der Linden geword. In 1868 publiseer het sy eerste artikel, "Die Transvaal'sche oder Süd-Afrikanische Republik beschrieben", in "Petermanns Geographische Mitteilungen", met 'n kaart van Transvaal. Hoewel die kaart gegrond was op dié van Karl Mauch, was dit verreweg die beste kaart van Transvaal wat tot 1868 verskyn het. Daarna het van tyd tot tyd verbeterde kaarte verskyn; sy grootste verdienste lê dan ook in sy kompilerende geografies-geologiese (hoofsaaklik nieamptelike) kartografiese werk.

Jeppe het in sy leeftyd die vernaamste kartograaf van Transvaal geword. In 1868 het hy posmeester-generaal geword, maar ook posmeester van Potchefstroom gebly. Hy het verbeterings begin aanbring deur poskarre in te voer op die hoofpaaie van Pretoria na die Oranje-Vrystaat, Kaapkolonie en Natal, en feitlik onmiddellik het hy stappe gedoen om die gebruik van posseëls in die ZAR in te voer. Hy het self die ontwerp geteken en in 1869 die eerste Transvaalse seëls in Duitsland laat druk. Hierdie seëls (waardes 1d, 3d, 6d en 1/-) is deur die bemiddeling van sy broer Julius (wat nog in Rostock was) gedruk by Adolf Otto in Güstrow, naby Rostock, en in die "Staatscourant" van 19 April 1870 is bekendgemaak dat posseëls vanaf 1 Mei 1870 in die ZAR gebruik sou word.

Jeppe was ’n stigter van die Royal Philatelic Society, Londen. In 1870 het hy met die jaarlikse publikasie in Nederlands van 'n bladalmanak vir die ZAR begin. 

Saam met M.C. Bergsma het hy intussen op 8 Mei 1866 'n tweetalige weekblad, die Transvaal Argus begin, waarvan Jeppe as redakteur opgetree het, met J.P. Borrius as drukker. Die blad was nie 'n finansiële sukses nie en het in Julie 1867 opgehou om as sodanig te bestaan; tog bevat dit 'n reeks artikels met waardevolle geografiese en ander inligting oor Transvaal. 

Jeppe het in 1871 tesourier-generaal van die ZAR geword, terwyl hy steeds posmeester-generaal en posmeester van Potchefstroom gebly het. Weens die verskuiwing van die standplaas van die posmeester-generaal van Potchefstroom na die regeringsetel in Pretoria, is in Maart 1874 aangekondig dat Jeppe aangestel is as posmeester van Pretoria. Op grond van sy aardrykskundige publikasies het hy in 1874 ’n genoot van die Royal Geographical Society geword. In dieselfde jaar het hy as tesourier-generaal uitgetree. Sy verbintenis met die posdiens van die ZAR is beëindig met die aankondiging van sy uittrede as posmeester-generaal en posmeester van Pretoria (7 April 1875) en die aanstelling van J.G.C. van Leenhof in sy plek. 

In 1877 het sy "Notes on some of the physical and geological features to accompany (Jeppe's) new map of the Transvaal and surrounding territories" ("Quarterly Journal of the Geological Society of Londen", dl. 47, 1877) verskyn. In dieselfde jaar het in Pietermaritzburg sy eerste "Transvaal book almanac and directory" verskyn, met heelwat gedetailleerde inligting. Bygewerkte uitgawes het gevolg in 1879, 1881 en, in Kaapstad, in 1887 en 1889. Met sy seun Carl as medewerker, het hy "Jeppe's map of the Transvaal or South African republic and surrounding territories" (Londen, 1877) gepubliseer, asook "Index to Jeppe's map of the Transvaal and surrounding territories, with references to 2 000 districts, towns, mountains etc." (Londen, 1880).

Op 16 April 1878 het hy tydens die Britse bewind in Transvaal vertaler en tolk van die hooggeregshof geword. In sy "Transvaal book almanac and directory vir 1879" word hy aangedui as "Translator to the government"; teen 1881 is sy amp beskryf as "Government translator and compiler of statistics". Sy staatsbetrekking het tydelik geëindig met die Londense Konvensie van 1884. In 1886 is hy versoek om saam met hoofregter J.G. Kotzé al die wette van die ZAR te boek te stel. Hy het dié reusetaak onderneem en die werk as "De locale wetten der Zuid Afrikaansche republiek 1849-1885, bijeengebragt . . . door F. Jeppe en naauwkeurig herzien door J. G. Kotzé . . . (Pretoria, 1887–'89) verskyn. Kotzéê het die register opgestel. 

Intussen het Jeppe "The Kaap goldfields of the Transvaal" in "Proceedings of the Royal Geographical Society" (dl. 10, 1888) verskyn, en is sy stuk oor die Witwatersrandse goudveld in "Petermann's Geographische Mitteilungen" gepubliseer (dl. 34, 1888). In 1893 het sy "Schets kaart aantoonende de Zoutpansberg goudvelden" verskyn, wat in daardie jaar in die tweede deel van die "Geographical Journal" in Londen opgeneem is. 
In 1889 is Jeppe in sy "Transvaal book almanac and directory" beskryf as "Compiler and geographer". In die laaste jare van sy lewe was hy weer staatsamptenaar, naamlik hooftekenaar in die kantoor van die landmeter-generaal, 'n betrekking wat hy tot sy dood beklee het. 

Prof. dr. F.J. Potgieter skryf in die "Suid-Afrikaanse Biografiese Woordeboek": "As kartograaf is dit kenmerkend van hom dat hy altyd die bronne van inligting wat hy ook van andere ontvang het vir gebruik op sy kaarte erken het." Ten tyde van sy dood was hy juis besig met 'n kadastrale kaart van Transvaal, wat kort voor die Tweede Vryheidsoorlogin Switserland gedruk is en waarvan 'n eksemplaar, ondanks alle voorsorg, die Britse departement van Oorlog bereik en as grondslag gedien het vir die Britse oorlogskaart van Transvaal. Op 8 Julie 1898 het hy op kantoor siek geword, kort daarna weens ’n lewerkwaal gesterf en is onder blyke van groot belangstelling in die Ou Kerkhof, Pretoria, begrawe. Onder die draers was van die invloedrykste burgers.

Volgens die lewensberig was Jeppe ’n beskeie, ingetoë mens wat nooit aan die politiek deelgeneem het nie. By die stigting van 'n Luthers-evangeliese gemeente in Pretoria is sy naam in Januarie 1890 genoem as een van die kerkraadslede. Jeppe was ook, soos ander lede van die Jeppe-familie in Transvaal, 'n Vrymesselaar.



</doc>
<doc id="126624" url="https://af.wikipedia.org/wiki?curid=126624" title="Hermann Jeppe">
Hermann Jeppe

Hermann Otto Carl Friedrich Jeppe (Rostock, Mecklenburg-Schwerin, Duitsland, 22 April 1819 – plaas Brakboschspruit, distrik Prieska, 25 Februarie 1892) was ’n geneesheer en Transvaalse staatsamptenaar.

Jeppe was die oudste seun van Carl Friedrich Wilhelm Jeppe, ’n staatsamptenaar en ekonomiese raadgewer van die groothertog van Mecklenburg-Schwerin, en Magdalena Anna Carolina Westphal. Sy sibbes was Julius Godlieb Ernst Christian, Johanna Maria Luise Mathilda, Augusta Christine Julianne Wilhelmine von Levetzow, Clara Lisette Wilhelmine Henriette, Franziska Dietrich en Friedrich Heinrich. Jeppe was van voorneme om 'n mediese praktisyn te word, maar weens sy swak oë kon hy nie in Duitsland kwalifiseer nie. Gevolglik het hy na die Kaapkolonie geëmigreer en was die eerste Jeppe wat in Suid-Afrika aangekom het. Sy jonger broer, Friedrich Heinrich Jeppe, en sy suster, Francisca, wat met 'n Duitse offisier, kapt. Dietrich, getroud was, het in 1861 na Suid-Afrika gekom; en 'n derde broer, Julius Jeppe (1821–1893), die vader van sir Julius Jeppe, het in 1870 gevolg.

In Kaapstad het Jeppe werk in die aptekersaak van Otto H.L. Landsberg gekry, waar hy baie volksgeneeskundige kennis opgedoen het. Hy het verlief geraak op sy ryk werkgewer se dogter, Maria Jacoba Carolina (Mimi) Landsberg. Omdat haar ouers teen die verhouding gekant was, het die paartjie weggeloop. Dit het gebeur tydens 'n ontvangs aan die goewerneurswoning, waar sy verloofde as gas teenwoordig was en Jeppe hom as 'n Maleise kelner aangetrek het om toegang tot die onthaal te verkry. 

Gedurende die 1850's het hulle na Transvaal verhuis en in 1858 het Jeppe sy dienste aan die Rustenburgse gemeenskap as 'n praktiserende geneesheer geadverteer. Hul verblyf op Rustenburg kon nie baie lank geduur het nie, want tussen 1859 en 1861 het Jeppe verskeie amptelike poste beklee wat sy verblyf op Potchefstroom noodsaaklik gemaak het. Ná sy aanstelling as die plaaslike posmeester in Augustus 1859, het die onderskeiding Jeppe te beurt geval om die eerste posmeester-generaal van die ZAR te word. Onder sy leiding is die posdiens in Transvaal aansienlik verbeter. 

In September 1859 het hy 'n tydelike aanstelling as staatsprokureur gekry en in Mei 1861 is hy as waarnemende staatsprokureur aangestel. In 1859 was hy ruk lank redakteur van die Transvaalse "Gouvernements Courant". Einde1861 het Jeppe as posmeester-generaal bedank en na Rustenburg teruggekeer. 

In Julie 1866 is Jeppe verkies om Rustenburg in die Transvaalse Volksraad te verteenwoordig. Hy is in Desember 1868 aangestel as weesheer vir die distrik Pretoria en hierna is hy in 1869 aangestel as die ZAR se eerste weesheer. Daar is bewyse dat hy op Rustenburg in die medisyne gepraktiseer het nadat hy vergunning daartoe verkry het, want in Maart 1871 is hy in die openbaar bedank vir sy suksesvolle behandeling van 'n pasiënt. 

In 1873 is beweer dat Jeppe geld verduister het in sy hoedanigheid as lid van die kommissie van die weeskamer. Hoewel hy al sy eiendom, waaronder sy huis, aan die staat gegee het as vergoeding vir die finansiële verlies wat dit as gevolg van sy nalatige boekhouding moes lei, is hy nietemin begin 1874 uit sy amp as weesheer ontslaan en 'n strafgeding teen hom ingestel vir "landsdievery en bedrog". 

Hy het Transvaal as 'n verarmde man verlaat en in 1881 in armoedige omstandighede met sy gesin geleef op 'n plaas naby Gong-Gong, die spoeldelwerye aan die Vaalrivier omtrent 24 myl van Barkly-Wes af. 

Ná die dood van sy eerste vrou (by wie hy minstens sewe kinders gehad het) het hy met Rose Ellen Robinson getrou en het hulle drie kinders gehad. Sy kinders was: Maria Jacoba Carolina Weeber, Julius Otto, Heinrich Otto Ludwig, Carl Friedrich Wilhelm ii, Herman Oscar Mauritz, Julia Elizabeth Jacobs, Mathilda H. Theresa Jacobs, Mathilde Henriete Sophia Theresa, Rosa Ellen Hermina, Catherine Anna, Ellen Ottilie, en Elfrieda Rosa Francis van Wyk.



</doc>
<doc id="126625" url="https://af.wikipedia.org/wiki?curid=126625" title="Zwitterioon">
Zwitterioon

In chemie is 'n zwitterioon (van duits "zwitter", wat beteken "hermafrodiet"), voorheen bekend as'n dipolêre ioon, is 'n molekule met twee of meer funksionele groepe, waarvan ten minste een 'n positiewe en een 'n negatiewe elektriese lading het. Om hierdie rede word zwitterione ook soms interne soute genoem. Wanneer die ladings op die verskillende funksionele groepe mekaar uitbalanseer, is die molekule as 'n geheel elektries neutraal. Die pH waar dit gebeur staan bekend as die isoelektriese punt.

In teenstelling met eenvoudige amfoteriese verbindings, wat slegs in die vorm van óf 'n kationiese óf anioniese spesie voorkom, het 'n zwitterion gelyktydig beide ioniese state.

Aminosure is die bekendste voorbeelde van zwitterione. Hierdie verbindings bevat 'n ammonium- en 'n karboksilaatgroep, en kan gesien word as die produk van 'n soort intramolekulêre suur-basis reaksie waar die amien die karboksielsuur deprotoneer:
Die zwitterioniese struktuur van glisien in die vaste toestand is bevestig deur neutrondiffraksie. Ten minste in sommige gevalle bestaan die zwitterioniese vorm van aminosure ook in die gasfase voort.

Net soos die aminosure, toutomeriseer baie ander verbindings wat beide suur en basiese sentrums bevat, om die zwitterioniese vorm te gee. Sekere voorbeelde soos bisien en trisien bevat 'n basiese sekondêre of tersiêre amienfragment tesame met 'n karboksielsuurfragment. Neutrondiffraksiemetings toon dat vaste sulfaamsuur ook as 'n zwitterioon voorkom. Baie alkaloïede soos LSD en psilosibien bestaan as zwitterione, omdat hulle karboksilate en ammoniumgroepe bevat.

Baie zwitterione bevat kwaternêre ammonium katione. Aangesien hulle nie N–H-bindings het nie, kan die ammonium sentrum nie deelneem in tautomerisasie nie. 'n Tipiese voorbeeld is die betaïene, wat as die elektroliete gebruik word by visse. Die membraan-vormende fosfolipiede is ook algemeen zwitterione. Die polêre kopgroepe in hierdie verbindings is zwitterione, as gevolg van die anioniese fosfaat en kationiese kwaternêre ammonium groepe.
Die pH-waarde by die isoelektriese punt kan bereken word uit die suurdissosiasiekonstantes van die suur en basiese groepe van die zwitterioon (behalwe by hoë verdunning):
Afleiding:

Die suurdissosiasiekonstantes is gedefinieer as:
Vermenigvuldiging van hierdie twee vergelykings elimineer die konsentrasie van die zwitterion:
Omdat die konsentrasies van die anioon en katioon gelyk is by die isoelektriese punt, vereenvouding die vergelyking na:
Deur die vierkantswortel te trek en logaritmes op beide kante te neem, kry ons:

In die geval van suur aminosure (bv. aspartiensuur) of basiese aminosure (bv. lisien), word die pK-waardes van die twee soortgelyke groepe in ag geneem: in die geval van aminosure met basiese sykettings, kan die syketting en die aminogroup beide 'n positiewe lading by lae pH-waardes aanneem, en in die geval van aminosure met suur sykettings, kan die twee karboksielsuurgroepe beide 'n negatiewe lading by hoë pH waardes aanneem. Die molekule is dus halfpad tussen hierdie twee pK waardes neutraal: wanneer een van die twee soortgelyke groepe neutraal is, sodat die pK waardes van die twee soortgelyke groepe in die vergelyking hierbo ingestel kan word, en die gemiddelde geneem word, byvoorbeeld vir lisien: (8,95 + 10,53)/2 = 9,74 en vir aspartiensuur: (2,09 + 3,86)/2 = 2,98.

Die resonans-strukture wat gebruik word om die delokalisering van ladings by dipolêre verbindings voor te stel, sluit normaalweg zwitterioniese strukture in, selfs wanneer daar is nie 'n volledige ladingskeiding is, soos by 'n stabiele zwitterioon nie. Zwitterioniese verbindings, aan die ander kant, het stabiele geskeide elektriese eenheidsladings op verskillende atome.


</doc>
<doc id="126626" url="https://af.wikipedia.org/wiki?curid=126626" title="Julius Jeppe">
Julius Jeppe

Sir Julius Gottlieb Ferdinand Jeppe (Rostock, Mecklenburg-Schwerin, Duitsland, Julie 1859 – Londen, Engeland, 1 September 1929) was ’n Transvaalse myn- en eiendomsmagnaat. 'n Groot straat in Pretoria sowel as die Hoër Seunskool Jeppe in Johannesburg is na hom genoem. Die Johannesburgse voorstad Jeppestown is na die familie Jeppe genoem, waarvan hy lid van die tweede geslag in Suid-Afrika was. Ook die kiesafdeling Jeppes het hul naam gedra.

Jeppe was die tweede seun van Julius Gottlieb Ernst Christian Jeppe (1821–1893), wat saam met sy gesin in 1870 uit Rostock geëmigreer het, en sy vrou, Barbara (Betty) Fritsch (1836-1894). Jeppe se vader was 'n broer van Hermann en Fred Jeppe, wat albei voor hom na Suid-Afrika gekom het en albei ’n tyd lank as staatsamptenaar in die ZAR gewerk het. 

Die Jeppe-gesin het hulle gevestig in Pretoria, destyds nog 'n klein, stil dorpie. Thomas Baines, Karl Mauch en ander ontdekkers het die gesinswoning dikwels besoek, en hul stories van avonture en goudontdekkings het 'n sterk indruk op die jong Jeppe gemaak. Op sewentienjarige leeftyd het hy in die rampspoedige kommandoveldtog van pres. T.F. Burgers teen Sekhukhune I gedien. In 1880–'81 het hy aan die Eerste Vryheidsoorlog deelgeneem.

Nadat hy as klerk by die firma Schiffmann en Kie. in Pretoria begin werk het, het hy vinnig tot bestuurder gevorder, maar met die ontdekking van goud aan die Witwatersrand, het hy, sy oudste broer, Carl, en hul vader, aandag aan prospektering en eiendomsontwikkeling in en om Johannesburg gewy. In 1886 het al die Jeppes van Pretoria na Johannesburg verhuis. 'n Stuk grond bekend as Randjeslaagte (tussen die huidige Commissionerstraat en Hospitaalheuwel) is afgepen deur 'n sindikaat wat deur die Jeppes beheer is. Maar toe mynbou daarop misluk, is dit omskep in dorpspersele teen £15 per standplaas. Met die dood van Jeppe se vader in 1893, het hy voorsitter en besturende direkteur van die eiendomsmaatskappy Jeppe & Ford geword, wat toe vinnig besig was om die voorstede, later bekend as Jeppestown en Fordsburg, aan te lê.

Gedurende die Tweede Anglo-Boereoorlog het Jeppe as hoof van die Transvaalse Rooi Kruis gedien. Daarna, in 1905, het hy in vennootskap met sir Abe Bailey getree en sy eie maatskappy met die Witwatersrand Township Estate and Finance Corporation laat saamsmelt. In 1919 het hierdie onderneming, ná die opneming van verskeie ander maatskappye, die South African Townships, Mining, and Finance Corporation geword, wat Jeppe as voorsitter en besturende direkteur tot sy dood sou dien. 

Jeppe was feitlik uit die staanspoor (1889) 'n energieke lid van die Johannesburgse stadsraad en het in die direksies van die Kamer van Mynwese en die Randse Waterraad gedien. Hy was 'n trustee van die Hope-hersteltehuis en die mynteringsanatorium, het gedien in die Johannesburgse hospitaalraad tot 1926 en was voorsitter van die adviserende raad van die Childrens' Undenominational Home. Hy het van jongs af belanggestel in perdewedrenne en was voorsitter van die South African Jockey Club. 

Sy oudste broer, Carl, was ’n stigter van die Witwatersrand onderwysraad, wat die Jeppestown Grammar School begin het. Toe dié skool ná die Tweede Vryheidsoorlog omskep is in die Hoërskool Jeppe, is Julius Jeppe tot die eerste beheerliggaam verkies. Hy het as voorsitter daarvan gedien van omstreeks 1918 tot sy afsterwe in 1929. Die skool is na hom genoem en so ook die Hoër Meisiekool Jeppe en Voorbereidende Skool Jeppe, al drie in Kensington en die aanliggende Jeppestown. Sy herehuis in die voorstad Belgravia, Friendenheim, het van 1916 af een van die Hoër Seunskool Jeppe se koshuise gehuisves, maar is in die vroeë 1960's gesloop. Dit was ook hy wat die grond geskenk het waarop die manjifieke klipgeboue wat die seunskool huisves, in 1909 gebou is. Dit is ontwerp deur die Skotse argitek John Ralston (1878–1955), ’n leerling van sir Herbert Baker. 

As beloning vir die baanbrekersrol wat hy in die ontwikkeling van die vroeë Johannesburg gespeel het, is Jeppe in 1922 tot ridder geslaan.

Jeppe is in 1891 getroud met Grace Cowen (oorlede in 1905), die dogter van Charles Cowen, en hulle het drie seuns en twee dogters gehad.



</doc>
<doc id="126628" url="https://af.wikipedia.org/wiki?curid=126628" title="Carl Jeppe">
Carl Jeppe

Carl Ludwig Theodor Abraham Jeppe (Rostock, Mecklenburg-Schwerin, Duitsland, Maart 1858 – Pretoria, 12 Julie 1933) was ’n regsgeleerde, sakeman en politikus.

Jeppe was die oudste seun van Julius Gottlieb Ernst Christian Jeppe (1821–1893) en sy eggenote, Barbara (Betty) Fritsch (1836–1894). Jeppe se vader het in 1870 met sy gesin na Transvaal gekom op aanmoediging van sy broers Hermann en Friedrich, wat toe reeds lank daar was. Jeppe was 'n kort tydjie op die plaas Morgenzon, naby Rustenburg. Die naaste bure, onder wie ook die kommandant-generaal, S.J.P. Kruger, het 'n blywende indruk op die jong man gemaak. 

In Pretoria het hy saam met sy broer Julius skoolgegaan. Voor sy agttiende jaar het hy ingeskrewe klerk by 'n prokureur geword. In 1876 is hy opgekommandeer en as adjudant van kol. I.P. Ferreira het hy aan die Sekhukhune-oorlog deelgeneem.

Ná die oorlog het hy sy diens in die prokureurskantoor hervat tot hy aangestel is as openbare aanklaer in Waterberg, waar hy ook dikwels as landdros moes optree. In 1878 was hy openbare aanklaer op Standerton, waar hy ook dikwels as landdros ageer het. In 1880 het hy uit dié betrekking bedank om as leerling-prokureur diens te aanvaar by L.P. Ford, destyds prokureur-generaal van Transvaal. Tydens die Eerste Vryheidsoorlog het hy in die Pretoria Carbineers aan Britse kant gedien en sy vuurdoop gekry tydens die beleg van Pretoria. 

Ná die oorlog het hy vennoot in die firma Ford & Jeppe geword, wat 'n takkantoor op Barberton gehad het. Toe goud aan die Witwatersrand ontdek word, het Jeppe reeds in Mei 1886, die jaar waarin die Jeppe familie na Johannesburg verhuis het, kleims afgesteek naby Natalspruit en eienaar geword van een van die eerste drie persele wat die kern van die latere Johannesburg sou uitmaak. Hy en sy vennoot het 'n takkantoor in Johannesburg geopen. In Pretoria en op die platteland het Jeppe ook erwe en plase besit waarop hy met die aankweek van tabak en katoen geëksperimenteer het.

In 1888 het hy voorsitter van die eerste Kamer van Mynwese geword. Hy het sy regstudie voortgesit en in 1890 lid van die Transvaalse balie geword, voorsitter van die Tweede Volksraad vir die Johannesburgse goudveld, en van 1893 tot 1897 die eerste verteenwoordiger van die distrik Johannesburg in die Eerste Volksraad. Hy was teen hierdie tyd leier van die Progressiewe Party wat sterk aangedring het op die stemreg vir Uitlanders, maar tydens die Jameson-inval en die gespanne tydperk daarna, het pres. Kruger hom aangestel as lid van die komitee wat moes help om die Witwatersrand te beheer. 

Deur sy benoeming in Januarie 1899 tot konsul-generaal van die ZAR in Kaapstad het Kruger getoon dat hy Jeppe vertrou het, ondanks enige vorige meningsverskille. Maar weens besware wat die hoë kommissaris, sir Alfred Milner, inbring het, het Jeppe nooit hierdie amp aanvaar nie. 

Ná die uitbreek van die Tweede Vryheidsoorlog het die Britse owerheid Jeppe in hegtenis geneem, maar later op parool vrygelaat. Ná afloop van die Driejarige Oorlog het Jeppe advokaat in Kaapstad geword en in 1903 lid van die Kaapse balie. By die ingang tot Wynbergpark het hy sy pragwoning Trovato opgerig. Hy het dikwels op reis gegaan, in Kaapland sowel as oorsee. In Europa het hy sy kinders besoek wat daar studeer het en het direkteur van die oorspronklike Dieselenjinmaatskappy geword. 

Jeppe het hom ook aan die Kaaplandse politiek gewaag en al is ’n veilige setel hom aangebied, het hy hom in Simonstad vir die Kaapse wetgewende vergadering verkiesbaar gestel, maar is verslaan. 

'n Ernstige siekte het in 1908 'n einde aan sy bedrywighede in Kaapstad gemaak. Daarom het hy na Transvaal teruggekeer om in Pretoria as advokaat te praktiseer, en is spoedig beskou as een van Suid-Afrika se groot deskundiges van regsgedinge in verband met watersake. In 1913 het hy regter van die waterhof vir die noordelike gebiede van die Unie geword, 'n betrekking wat hy tot sy dood sou beklee. 

Ná die Eerste Wêreldoorlog is hy in 1920 benoem tot voorsitter van 'n kommissie van ondersoek na die toekenning van konsessies in Suidwes-Afrika deur die voormalige Duitse administrasie in dié gebied. Uit sy verslag, wat die grondslag geword het van die beleid wat ten opsigte van hierdie konsessies gevolg sou word deur die Unie-regering, het Jeppe se vermoë om besonderhede te beheers geblyk. 

Jeppe was 'n talentvolle skrywer. In "The kaleidoscopic Transvaal" (Johannesburg, 1906) het hy sy herinnerings uit die vroeë dae van Transvaal te boek gestel. Sy bundel kortverhale wat om die beurt in Engels en Hollands geskryf is en in 1916 verskyn het onder die titel "Article 137–Artikel 137", handel oor verskillende fasette van die taalstryd. Saam met J.H.F.E.R.C. Gey van Pittius het hy "Statute law of the Transvaal, 1839–1910" (4 dle., Pretoria, 1910–'11) gepubliseer. 

Vanweë sy belangstelling in die sosiale lewe, het hy 'n stigter van die Rand Club en 'n vooraanstaande lid van baie ander klubs in Suid-Afrika geword. In Pretoria het hy groot ywer vir die dieretuin getoon en was hy 25 jaar lank lid van die bestuur. Hy was voorsitter van die onderkomitee vir tuine en werke wat met die uitbreiding van die dieretuin belas was, en het lank in die bestuurskomitee van die Transvaal-museum gedien.

Jeppe was ’n stigter van die Witwatersrand onderwysraad, wat die Jeppestown Grammar School begin het. Toe dié skool ná die Tweede Vryheidsoorlog omskep word in die Hoërskool Jeppe, is Carl se broer Julius tot die eerste beheerliggaam verkies. Sir Julius het as voorsitter daarvan gedien van omstreeks 1918 tot sy afsterwe in 1929.

Jeppe is in 1885 getroud met Maria (Marie) Albertina Offers Juta (Junie 1862–15 Julie 1928) 'n dogter van C.J. Juta, hoofbalju van die ZAR; daar was een dogter en vier seuns uit die huwelik.



</doc>
<doc id="126635" url="https://af.wikipedia.org/wiki?curid=126635" title="Julius Jeppe sr.">
Julius Jeppe sr.

Julius Gottlieb Ernst Christian Jeppe (Rostock, Duitsland, 24 Februarie 1821 – Johannesburg, Transvaal, 16 Junie 1893) was ’n Randse pionier, finansier en eiendomsontwikkelaar.

Jeppe was in 1870 die laaste van die drie Jeppe-broer wat na Transvaal gekom het nadat Hermann en Friedrich hulle ’n hele tyd vantevore in die ZAR gevestig het. Die gesin, onder wie die seuns Carl en Julius, het 'n kort tydjie op die plaas Morgenzon, naby Rustenburg, gewoon. Onder die naaste bure was die kommandant-generaal, S.J.P. Kruger.

Nog in 1870 het Jeppe posmeester van Pretoria geword. Hy het deelgeneem aan die Sekhukhune-oorlog en was ’n ywerige jagter. Met die opening van die goudvelde in 1886 het al drie broers uit Pretoria daarheen verhuis. Jeppe en sy gesin het in die eerste baksteenhuis in Johannesburg gewoon. Saam met sy broers het hy ’n sindikaat gevorm wat die uitvalgrond Randjeslaagte afgesteek het vir eiendomsontwikkeling nadat die goudkleims minder belowend geblyk het as elders aan die Rand.

Saam met die regsgeleerde L.P. Ford en sy seuns Carl en (later sir) Julius Jeppe het hy die Jeppe & Ford Estate Company opgerig wat Johannesburg se oudste voorstede, Fordsburg (1888) en Jeppestown (1889), aangelê het. Die eiendomsmaatskappy het ontwikkel in die South African Townships, Mining & Finance Company, wat die beherende maatskappy van sir Abe Bailey se uitgebreide belange geword het. ’n Gedenkteken wat tot sy gedagtenis opgerig is, staan vandag nog in ’n park in die voorstad Jeppestown.



</doc>
<doc id="126637" url="https://af.wikipedia.org/wiki?curid=126637" title="Belgravia, Johannesburg">
Belgravia, Johannesburg

Belgravia is ’n eens spogbuurt in die ooste van Johannesburg, wat ’n onderafdeling vorm van die voorstad Jeppestown. Dit kan beskou word as Suid-Afrika se eerste beveiligde woonbuurt omdat toegang tot 1903 deur hekke, wat snags gesluit is, beperk is.

Belgravia is in 1894 deur die eiendomsmaatskappy Jeppe & Ford (volgens ’n ander bron deur die Jeppe-Abe Bailey-myngroep) aangelê as Johannesburg se tweede gegoede woongebied. Geen winkels of handelsake is toegelaat nie, elke huis mag slegs deur een gesin bewoon word en daar was hekke (wat in 1903 verwyder is) by die ingang na die buurt wat snags gesluit is om ongewenste elemente uit te hou en waar tolgeld gehef is om die buurt se strate in stand te hou.

In Belgravia het sir J.B. Robinson en sir Abe Bailey luukse herehuise bewoon (sir Julius Jeppe het sy herehuis Friedenheim aan hom verkoop). In 1901 het lord Kitchener Jeppe se woning as sy hoofkwartier tydens die Tweede Vryheidsoorlog beset. Dié huis het van 1916 af as ’n koshuis van die Hoër Seunskool Jeppe gedien, maar het mettertyd verval tot dit in die 1960’s onveilig verklaar en gesloop is.

Toe Parktown aangelê word volgens moderne stadsbeplanningsbeginsels met kontoerpaaie, het talle gesinne uit Belgravia en Doornfontein daarheen verhuis sodat Belgravia sy eertydse glorie verloor en nooit herwin het nie.

Belgravia is omstreeks die middel van die 20ste eeu reeds as afsonderlike voorstad uitgefaseer. In 1934 het die stadsraad nog sy munisipale kiesers afsonderlik aangedui toe 679 Afrikaans- en 2 225 Engelssprekend was. In 1949 het albei getalle min of meer halveer tot 341 en 1 115, maar dit word in die bron tussen hakies aangedui. In 1961 het net twee en vyf oorgebly.





</doc>
<doc id="126639" url="https://af.wikipedia.org/wiki?curid=126639" title="Robert Falcon Scott">
Robert Falcon Scott

Robert Falcon Scott (6 Junie 1868 – 29 Maart 1912) was ’n Britse see-offisier en Suidpoolreisiger. Hy het bekendheid verwerf deur sy dagboek van die laaste tog, sy afskeidsbriewe en sy sogenaamde boodskap aan die publiek.

In Roggebaai, Kaapstad, staan ’n klein, maar aangrypende gedenkteken ter ere van Robert Falcon Scott om ons aan sy tragiese ekspedisie na die Suidpool te herinner. Kaptein Scott en sy manne het almal op die terugreis van die Suidpool af deur koue en ontbering oorweldig, maar tot baie kort voor hul dood het Scott nog met die inskrywings in sy dagboek voortgegaan. Die manuskrip is agt maande na sy dood gevind.

Scott het Antarktika die eerste keer besoek as leier van die Britse Nasionale Antarktiese Ekspedisie van 1901-04. Hy was 33 en het die rang van kommandeur in die Britse Vloot beklee toe hy hierdie aanstelling aanvaar het.

Na ’n reis oor die Ross-see het die "Discovery," die ekspedisie se skip, Antarktika vroeg in 1902 bereik. Scott het McMurdo Sound as ’n basis vir oorwintering gekies. Op hierdie tydstip was die binneland van Antarktika nog totaal onbekend. Scott het die skip as sy winterverblyfplek verkies bo ’n hut op land. Twee jaar lank het die "Discovery" in die see-ys vasgevries gebly. Gedurende die eerste somer het Scott en twee metgeselle, dr. Edward Wilson en Ernest Shackleton, suidwaarts oor die Ross-ysbank gereis en ontdek dat dit ’n groot plaat drywende ys was wat honderde kilometer in die rigting van die Pool strek. Hulle het honde gebruik om die slee te trek, maar is gedwing om terug te keer nadat hulle stadig gevorder het tot net anderkant 82° suiderbreedte. Die honde het op die terugtog ingegee en hulle moes die sleë self trek. Boonop het Shackleton skeurbuik opgedoen, en teen die einde van die reis moes Wilson hom dra.

Gedurende die somer van 1903 was Scott die leier van die eerste groep wat die hoë ysplato van Victoria-land bereik het. Hierdie keer het hulle wes van McMurdo Sound gereis, anderkant die hoë berge wat hierdie deel van die plato omring.

Die "Discovery" het in Februarie 1904 van die ys weggebreek en later in dieselfde jaar na Brittanje teruggekeer. Die ekspedisie was ’n groot sukses; Scott was ’n held en hy is tot die rang van kaptein bevorder. Die volgende ses jaar het hy hom egter aan sy loopbaan in die vloot gewy. Intussen het Shackleton in 1907 na McMurdo Sound teruggekeer.

In Januarie 1909 is Shackleton gedwing om slegs 180 km van die Pool af terug te draai. Hy het getoon dat hierdie reis wel van McMurdo Sound af onderneem kon word, en alles was gereed vir Scott se tweede ontdekkingstog. Die ekspedisie het Brittanje in 1910 aan boord van die robbeskip "Terra Nova" verlaat. Dit was ’n groot en ambisieuse ekspedisie, wat uit twee afsonderlike groepe bestaan het. Hoewel ’n aansienlike hoeveelheid wetenskaplike werk gedoen moes word, was Scott se hoofdoel om die Suidpool te bereik. Dit het ook ’n wedren teen die Noorse ontdekkingsgeselskap geword, wat in die Baai van Walvisse, op die Ross-ysbank, oorwinter het – ’n paar honderd kilometer oos van Scott se basis in McMurdo Sound.

Scott se groep het hul basis in November 1911 verlaat. Hierdie keer het hy ponies en honde gebruik om die sleë tot aan die voet van die Beardmore-gletser te trek, wat hy moes bestyg om op die Poolplato te kom. Steungroepe het in verskillende stadiums van die reis omgedraai nadat hulle voorrade voedsel en paraffien agtergelaat het wat die hoofgroep op hut terugreis kon gebruik. Van die voet van die Beardmore-gletser af het hulle hul sleë self getrek.

Die laaste hulpgroep het op di Poolplato omgedraai, slegs 240 km van die Suidpool af, en ’n groep van vyf het die laaste skof aangepak. Die groep het bestaan uit Scott, Wilson, luit. H.R. Bowers, kapt. L.E.G. Oates en onderoffisier E. Evans. Maar toe hulle die Pool uiteindelik op 17 Januarie 1912 bereik, het hulle een van Amundsen se tente daar aangetref: Hulle het besef dat hulle die wedren verloor het. (Amundsen het die Pool reeds op 14 Desember 1911 bereik.)

Die terugtog na McMurdo Sound het ’n wanhopige stryd geword. Dit was reeds laat in die somer, en die vyf manne was ontmoedig deur die feit dat hulle die Pool nie eerste bereik het nie. Dit is ook byna seker dat hulle aan skeurbuik gely het. Terwyl hulle teen die Beardmore-gletser afgedaal het, is Evans dood. Toe hulle die Ross-ysbank bereik, was die weer buitengewoon sleg. Oates se voete was bevrore en hy kon die pas nie volhou nie. Hy het geweet dat die ander dit makliker sou vind om die volgende voorraadopslagplek sonder hom te bereik. Daarom het hy in ’n sneeustorm sy dood tegemoet gestap. Scott het dit in sy dagboek beskryf as "die daad van ’n dapper man en ’n Engelse heer". Die ander het nog ’n paar kilometer aangesukkel. Hul laaste kampplek was slegs 17 km van One Ton Depot, waar voedsel en brandstof op hulle gewag het. Die weer het hulle egter verhinder om hierdie kampplek ooit weer te verlaat. Hulle was teen hierdie tyd reeds so swak en uitgeput dat hulle heel waarskynlik nie sou oorleef nie, selfs al het hulle die voorraadopslagplek bereik. Hulle laaste kamp is later dieselfde jaar deur ander lede van die geselskap gevind.

Scott het op 29 Maart 1912 vir die laaste keer in sy dagboek geskryf:"Ek dink nie ons kan nog enige hoop op uitkoms koester nie. Ons sal uithou tot die einde, maar ons word swakker en die dood kan nie meer ver wees nie. Dit is jammer, maar ek dink nie ek kan verder skryf nie..."




</doc>
<doc id="126644" url="https://af.wikipedia.org/wiki?curid=126644" title="Lieuwe Dirk Boonstra">
Lieuwe Dirk Boonstra

Lieuwe Dirk Boonstra (1905 - 1975) was 'n Suid-Afrikaanse paleontoloog wie se werk gefokus het op die soogdieragtige reptiele van die Middel (Tapinocephalus Zone) en Laat Permiese tydperk, waarvan die fossieloorblyfs algemeen in die Suid-Afrikaanse Karoo voorkom. Hy was die skrywer van 'n groot aantal artikels oor Therapsids en Pareiasourusse, en het 'n aantal spesies beskryf en hersien.




</doc>
<doc id="126645" url="https://af.wikipedia.org/wiki?curid=126645" title="Feodosy Nikolayevich Chernyshov">
Feodosy Nikolayevich Chernyshov

Feodosy Nikolayevich Chernyshov (Russies: Феодосий Николаевич Чернышёв; 24 September 1856 - 15 Januarie 1914) was 'n Russiese geoloog en paleontoloog. Chernyshov was 'n erelid van Russiese en Buitelandse Geleerde Verenigings. Hy was 'n gegradueerde van die St Petersburg Mynbou Insituut (1880), en sy veldopnames hom tot die studie van die stratigrafie van paleozoïese afsettings in die Oeralgebergte gelei. In 1892 het hy die kartering van die Donbas-gebied en geologiese kaarte van die suidelike Urak en Timan gelei. Hy het later in 1900 die direkteur van die Geologiese Museum geword.



</doc>
<doc id="126646" url="https://af.wikipedia.org/wiki?curid=126646" title="Allegorie van die grot">
Allegorie van die grot

Die allegorie van die grot is een van die bekendste uittreksels uit die Griekse filosoof Plato se werke. Dit maak deel uit van sy dialoog "Staat" (VII 514A–520A.), wat fokus op die wese van die regverdigheid en poog selfs om 'n bloudruk te probeer stel vir die ideale staat. In die allegorie van die grot lê Plato sy opvattings uit oor menswees en die menslike kennis se verhouding met die realiteit.

Ten einde hierdie allegorie te begryp is dit nodig om insig te verkry in Plato se Ideëleer. Hy beskou alles in ons wêreld as van 'n verbygaande aard en aan verval onderhewig. Maar alles is ook terselfdetyd kopieë van ideale vorme met 'n permanente en onverganklike bestaan buite ons ruimte en tyd. Dit is 'n idee wat hy ontleen aan Sokrates wie ook geglo het in abstrakte entiteite wat die wese vorm van alle dinge. Hierdie kosmologiese opvattings was 'n reaksie op die idees van Herakleitos. Volgens Plato was die totale materiële kosmos deurtrek van wiskundige verhoudings, wat eindig in 'n volmaake orde en harmonie. Op hierdie wyse kon die kennis van die natuur uitgedruk word in wiskundige vergelykings. Die idee ontleen hy aan Pythagoras. So ontstaan die visie dat die oppervlakkige alledaagse wêreld chaoties was. Die perfekte wiskundige wêreld, wat nie sintuiglik waarneembaar is nie, lê daaraan ten grondslag.

Plato het hiedie denkwyse op verskeie van die terreine toegepas, wat daartoe lei dat die realiteit verdeel word in twee domeine. Daar was die wêreld van mense, oftewel die waarneembare wêreld wat ons daagliks beleef. In hierdie wêreld gaan alles verby en bly niks dieselfde nie, wat Plato self opsom met ‘alles word, niks is’. Dit is die wêreld van die sintuie waar die dimensies ruimte en tyd heers en waar ooglopend niks perfek is nie. In die wêreld van abstraksies daarenteen heers daar 'n perfekte orde en permanensie, ruimte en tyd bestaan nie daar nie. Deur die onveranderlikheid is dit die wêreld waar die “egte” werklikheid bestaan.

Die bestaan van hierdie twee domeine het vir die mens dieselfde gevolge as vir alle ander voorwerpe. Ons liggaam, wat waarneembaar is, is ondergeskik aan fisiese wette en bevind ditself binne ruimte en tyd. Dit ontstaan en verdwyn weer, en is nie perfek of op twee verskillende oomblike identies nie. Ons siel is egter volgens Plato nie-materieël, tydloos en onverganklik. Daarmee is die siel ons permanente Idee/Vorm en dit maak 'n onderdeel komende uit van die wêreld van abstraksies.

Nou, volgens Plato, behoort aan die Goeie. Vir hom vloei hieruit voort dat die belangrikste lewensdoel van 'n intelligente mens is om verby die oppervlakte te kyk en om so deur te dring tot die werklike realiteit. Wanneer mens dit bekom sien die mens die wêreld van die Idees, waar die siel reeds vertoef het en tot in die ewigheid sal bly. Op hierdie wyse sou die menslike bestaan 'n repetisie wees vir die hiernamaals.

Die Ideëleer is die beskouing van Plato wat die basis vorm vir sy gelykenis. Dit gaan soos volg:

'n Mens moet vir homself/haarself 'n reuse grot voorstel, wat met die buitewêreld verbind is deur 'n gang wat so lank is dat daar geen daglig in die grot skyn nie. Daar sit 'n ry gevangenes met hul ruê na die ingang, en hulle kyk na die agterkant van die grot. Hul ledemate en nekke is so vasgeketting, dat hulle koppe nie kan beweeg nie en nog mekaar, nog hulself kan sien. Dit beteken dat hulle alleen die grotwand voor hulle kan waarneem. So sit hulle ook hul hele lewe en ken niks anders nie.

Agter hulle is 'n vuur. Tussen hulle en die vuur is daar 'n skeiding in die vorm van 'n muur, wat so hoog is soos 'n mens. Aan die ander kant van die muur loop mense met allerlei goed op hul kop, waaronder steene en hout figure van mense en diere, heen en weer. Die skaduwees van die goed val deur die vuur op die grotwand waar die gevangenes daarna kyk. Die gevangenes hoor ook die weerkaatsende stemme van die bewegende mense. Plato betoog nou dat die enigste wat die gevangenes in hul lewe waarneem skaduwees en eggos is. Hulle sal dink dat hierdie beelde die realiteit is, en hul gesprekke sou oor die waarnemings van hierdie realiteit gaan.

As 'n gevangene sy kettings sou kon afskud, sou hy deur die lewenslange vaskettinging in die halfduister so deur krampe geteister word, dat dit pynlik vir hom sou wees om homself om te draai, terwyl hy ook deur die vuur tydelik verblind sou word. Hy sou volkome in die war wees en homself weer wil omdraai na die grotwand met die skaduwees, dus terugkeer na die realiteit wat hy begryp. As hy uit die grot na die felle sonlig gelei sou word, sou hy eers na lang tyd iets kon sien en dit begryp. As hy eenmaal blootgestel sou word aan die bogrondse wêreld en daarna terugkeer in die grot, sou die duisternis hom weer tydelik verblind. Sy ervarings sou onbegryplik wees vir die ander gevangenes, omdat hul taal alleen na skaduwees en eggos verwys.

Sy behendigheid om die weerkaatste skaduwees te sien en te omskryf sal beȉnvloed word deur sy ervarings, en vir die ander gevangenes sou hy minder slim voorkom. Hulle sal hom selfs as 'n gevaar sien en moontlik dreig om hom dood te maak.

Die tog uit die grot (van die waarneembare werklikheid) na buite (die werklikheid van die Idees), simboliseer die opvoedings- en onderwysproses wat die filosoof-regeerder moet volg, as hy aan die hoof van Plato se ideale staat wil staan. Plato is elitisties en het met hierdie opvoeding dus slegs filosowe as kandidate, en dan slegs na jare se intellektuele en morele opvoeding voordat die individu die leiding van die staat op homself kan neem.

Die voorgestelde beelde in hierdie allegorie kan toegepas word in die studie van Plato se kennisleer. Dié wêreld van mense binne ruimte en tyd word gelykgestel aan die lewe in die grot. Die lig van die vuur wat die skaduwes veroorsaak en die eggos van die stemme van die mense aan die ander kant van die muur, kan gesien word as die tydelike voorstellings van hierdie entiteite. Die pyn en moeite wat die gevangenes moet deurgaan om hulself te bevry van die kettings staan vir die langdurig nadenke oor die Goeie. Dit verg baie dissipline aangesien die persoon die verleiding moet kan weerstaan om homself/haarself oor te gee aan die aardse luste. Die uit die grot ontsnaptes en wie in die felle sonlig tegemoet kom staan dan gelyk aan die opstyging van die siel na die wêreld van abstraksie, die werklike kenbare wêreld wat ons aanskou met ons gees. Die son wat die aarde helder verlig kom ooreen met ons gees waarmee ons die ware insig kan bekom. Deur weer terug te gaan in die grot lei daartoe dat die 'verligte' weer moet aanpas in die halfduister. Die kommunikasie met die medegevangenes is nou nie meer dieselfde nie aangesien hul kennis oor die werklikheid nou verskillend is. Hiermee wil Plato duidelik maak dat 'n mens wat in die hoëere vlakke bereik het, moeite het of selfs weier om homself/haarself in te laat met ‘menslike’ aangeleenhede. Hul siel streef voortdurend daarna om weer daarbuite te vertoef.

• Cornelis VERHOEVEN "Mensen in 'n grot: beschouwingen over een allegorie van Plato", uitg. Ambo, Baarn (1983) ISBN 90-263-0624-5

• Wilhelm BLUM "Höhlengleichnisse", Aisthesis Verlag, Bielefeld (2005) ISBN 3-89528-448-3

• Rudolf REHN (red) "Platons Höhlengleichnis. Das Siebte Buch der Politeia. Griechisch - Deutsch," Dietrichsche Verlagsbuchhandlung. Mainz (2005), ISBN 3-87162-062-9



</doc>
<doc id="126647" url="https://af.wikipedia.org/wiki?curid=126647" title="Nasionale parke van die Verenigde State">
Nasionale parke van die Verenigde State

Die dertig nasionae parke van die Verenigde State kom voor van Florida en Maine in die ooste tot Alaska in die noorde en Hawaii in die weste. Die oudste park, naamlik die Yellowstone Nasionale Park, is op 1 Maart 1872 gestig. Die gesamentlike oppervlakte van die parke is meer as 80 000 km² (teenoor die sowat 20 000 km² van die Krugerwildtuin, Suid-Afrika se grootste nasionale park) en dit bied ŉ groot verskeidenheid natuurskoon.



</doc>
<doc id="126648" url="https://af.wikipedia.org/wiki?curid=126648" title="Pêrelduik">
Pêrelduik

Pêrelduik is die verkryging van pêrels uit oesters in die see. Pêrelduikers het destyds veral in die Persiese Golf en Japan gewerk.

Voor die begin van die twintigste eeu is is daar van vryduikers gebuik gemaak om pêreloesters op die seebodem te gaan haal. Ses of sewe duikers sou op 'n boot uitgaan en elkeen sou ongeveer dertig keer per duik. Hulle het gemiddeld tussen 50 en 80 sekondes onder die water gebly en dieptes van tussen 15 en 30 meter bereik. Op sekere plekke word pêrels vandag nog op hierdie manier uitgehaal.

Voor hy duik, plaas die duiker 'n been­klamp op sy neus om die neusgate toe te hou en hy duik met 'n groot klip wat aan 'n tou vas is. Die tou dien ook as kommunikasiemiddel met die boot se bemanning: 'n Stukkie lap is 'n entjie bokant die klip vasgemaak en die  duiker hou dit dop vir seine, wat gegee word deur die tou op en af te laat beweeg. Hy kan ook seine aan die bemanning gee deur aan  sy end van die tou te pluk. Hy dra 'n kort­broek, 'n duikbril om  onder  die water  te sien en dik Ieerhandskoene. 'n Mandjie van palmvesel is aan sy lyf vasgemaak en daarin sit hy die oesters, wat op die koraal­riwwe en rotse op die seebodem groei.

Aan die Indiese kus bewapen die duiker homself teen haaie met 'n spies van harde hout en die meeste van die bote het 'n "haai-bekoorder", 'n sanger wat volgens die duikers die haaie betower en bekoor en hulle op 'n  afstand hou.

Eeue gelede het die Chinese van lood of tin klein afbeeldings van Boeddha gemaak en hulle in die skulpe van lewende varswatermossels geplaas. Na 'n tyd is die afbeeldings  met perlemoen bedek. Dit het die gedagte laat ontstaan om oesters op kunsmatige wyse te laat pêrels maak, maar dit was nie voor omstreeks 1913 dat bolvormige pêrels op dié wyse gemaak is nie.

Die kuns om sulke pêrels te maak, is in Japan ontwikkel en deur ene Mikimoto vervolmaak. Pêrels word in die vlesige mantel van die weekdier gevorm. Mikimoto se metode was om 'n klein balletjie van skulp te maak, versigtig 'n diep opening in die mantel aan 'n le­wende oester te maak en die balle­tjie dan daarin te "plant", saam met die Iewende selle van die buitenste, skulpvormende lae van die mantel van 'n ander oester. Hierdie inenting met lewende selle spoor die mantel aan om perlemoen af te skei en dit slaan in lae om die balletjie neer. So word 'n pêrel gevorm wat net met in­gewikkelde middels·, soos bv. X-strale, van die natuurlike pêrel onderskei kan word. Dit duur sowat sewe jaar voordat 'n goeie pêrel in 'n oester gevorm word.



</doc>
<doc id="126649" url="https://af.wikipedia.org/wiki?curid=126649" title="Julius Otto Jeppe">
Julius Otto Jeppe

Julius Otto Jeppe (Smithfield, Oranje-Vrystaat, 22 September 1855 – Kaapstad, 18 Augustus 1938) was ’n Suid-Afrikaanse sakeman.

Jeppe, ’n seun van dr. Hermann Jeppe wat in armoede oorlede is in die distrik Prieska, het sy opvoeding ontvang aan die Suid-Afrikaanse Kollegeskool in die Moederstad, waar hy sy grootvader aan moederskant, die bekende suifhandelaar Otto Landsberg, in sy sakebelange opgevolg het. 

Die Hoër Seunskool Jeppe in Johannesburg is na sy neef sir Julius Jeppe genoem en die voorstad Jeppestown na sy welgestelde familie aan die Rand, onder wie sy neef Carl en dié en sir Julius se vader, ook Julius. Nog ’n oom, Fred Jeppe, was in sy leeftyd die mees vooraanstaande kartograaf in Transvaal en posmeester-generaal. 

Sy vader was Transvaalse Volksraadslid en weesheer, maar in 1873 is beweer dat hy geld verduister het in sy hoedanigheid as lid van die kommissie van die weeskamer. Hoewel hy al sy eiendom, waaronder sy huis, aan die staat gegee het as vergoeding vir die geldelike verlies wat dit as gevolg van sy nalatige boekhouding moes lei, is hy nietemin begin 1874 uit sy amp as weesheer ontslaan en 'n strafgeding teen hom ingestel vir "landsdievery en bedrog". Hy het Transvaal as 'n verarmde man verlaat en in 1881, toe Julius reeds uit die huis was, in armoedige omstandighede met sy gesin geleef op 'n plaas naby Gong-Gong, die spoeldelwerye aan die Vaalrivier sowat 24 myl van Barkly-Wes af. 
Jeppe het as konsul-generaal vir Griekeland (1895–1937), Denemarke (1897–1936), Japan (1910–'18) en Roemenië (1921–'26) gedien en was ’n baanbreker in die wolhandel tussen Suid-Afrika en Japan. Hy het etlike buitelandse eerbewyse ontvang.



</doc>
<doc id="126650" url="https://af.wikipedia.org/wiki?curid=126650" title="John Ralston">
John Ralston

John Ralston (1878–1955) was ’n Suid-Afrikaanse argitek van Skotse herkoms. 

Hy is in Dumbarton gebore as ’n seun van John Ralston en het sy opvoeding aan die Glasgow- tegniese kollege ontvang. Daarna was hy ’n leerlingargitek aan die argitek J.M. Crawford se firma in Dumbarton. Hy het in 1902 na Suid-Afrika gekom en moontlik eers in Kaapstad gewerk, want volgens ’n aantekening in die vaktydskrif "Architect, Builder & Engineer" van April 1935 was hy "voorheen van Kaapstad en Pretoria en nou van Johannesburg. Ralston was ook in ’n stadium in die kantoor van Baker, Masey & Sloper." Die datums toe hy in dié kantore sou gewerk het, is nie bekend nie. In "Men of the Times" (Transvaal) van 1905 vermeld Ralston 1902 as die jaar waarin hy in Pretoria aangekom het, maar in die "South African Who's Who" van 1908 word sy aankoms in Transvaal aangedui as 1903. 

Teen einde 1906 kon Ralston sy eie praktyk oprig danksy etlike kompetisies wat hy gewen het, waarvan minstens twee in die voorafgaande jaar. Die mees prestigeryke hiervan was die kompetisie vir die ontwerp van Pretoria se stadsaal (opgerig van 1905–'06; gesloop in 1973), moontlik een van die vroegste geboue in Pretoria wat Bakerismes aangeneem het wat gebruik is in die Goewermentshuis, byvoorbeeld sy gewels en pilaargang. Later is ’n paar soortgelyke geboue in Pretoria opgerig, onder meer die Sentrale Brandweerstasie in Bosmanstraat (1912). Nog kompetisies wat hy gewen het, was dié vir die Presbiteriaanse kerk Sint Andrew, Pretoria (1906), asook vir die Johannesburgse Hoërskool en die Jeppestownse Hoërskool (nou Hoër Seunskool Jeppe) in Johannesburg op grond wat sir Julius Jeppe geskenk het, en vir die departement van openbare werke. 

Volgens die "South African Architect, Engineer and Surveyors' Journal" van Oktober 1906 moes dit ’n Suid-Afrikaanse rekord wees dat een mens so baie kompetisies binne so ’n kort tydsbestek gewen het. Sy loopbaan was ná 1911 blykbaar hoofsaaklik in Johannesburg gebaseer, maar geen rekord het behoue gebly van die geboue wat hy tussen toe en 1925 ontwerp het nie. Hy het wel omstreeks 1917/'18 in samewerking met J.C. Cook van Boksburg en Benoni gewerk en saam met hom ’n kompetisie gewen vir die vergroting van die Ladysmithse stadsaal (1917) en sonder welslae ingeskryf vir die kompetisie om die nuwe Benoni-stadsaal te ontwerp (1918). Omstreeks 1931 het hy in samewerking met P.R. Cooke aan die Capitol-teater in Pretoria gewerk. Die Victoria-hotel in Pleinstraat, Johannesburg, is sover bekend sy laaste werk. Hy het omstreeks 1954/'55 uit die Transvaalse Provinsiale Instituut van Argitekte getree en waarskynlik terselfdertyd uit die argiteksprofessie. 



</doc>
<doc id="126651" url="https://af.wikipedia.org/wiki?curid=126651" title="Indool">
Indool

Indool is 'n heterosikliese aromatiese organiese verbinding met die formule CHN. Dit het 'n bisikliese struktuur, bestaande uit 'n ses-lid benseenring en 'n vyf-lid stikstofbevattende pirroolring. Indool kom wyd versprei in die natuur voor, en kan geproduseer word deur 'n verskeidenheid van bakterieë. As 'n intersellulêre seinmolekuul, reguleer indool verskeie aspekte van bakteriële fisiologie, insluitend spoorvorming, plasmiedstabiliteit, weerstand teen antibiotika, die vorming van biofilms, en virulensie. Die aminosuur triptofaan is 'n afgeleide van indool en die voorloper van die neurotransmitter serotonien.

Indool is 'n vaste stof by kamertemperatuur. Dit kom natuurlik in menslike feses voor en het 'n intense fekale reuk. Teen baie lae konsentrasies het dit egter 'n florale reuk, en dit word dus ook as 'n bestanddeel van parfuums gebruik waar 'n blomreuk nageboots word, soos byvoorbeeld lemoenbloeisels.

Die ooreenstemmende substituent word indoliel genoem.

Indool ondergaan elektrofiele substitusie, hoofsaaklik op posisie 3. Gesubstitueerde indole is strukturele elemente, en soms sintetiese voorlopers, van die triptofaan-afgeleide triptamien alkaloïede soos die neurotransmitters serotonien en melatonien. Ander indoliese verbindings sluit die planthormoon auxin (indolyl-3-asynsuur), triptofol, die anti-inflammatoriese middel indometasien, die beta-blokker pindolol, en die natuurlike hallusinogeen dimetieltriptamien.

Die naam "indool" is'n kofferwoord wat geskep is uit die woorde indigo" en oleum", aangesien indool vir die eerste keer geïsoleer is deur indigo kleurstof met oleum te behandel.

Die ontwikkeling van die indoolchemie het begin met die studie van die kleurstof indigo. Indigo kan omgeskakel word na isatin en dan na oxindool. in 1866 het Adolf von Baeyer oxindool na indool gereduseer deur fynverdeelde sink te gebruik. In 1869 het hy 'n struktuur vir indool voorgestel (links).

Sekere indoolderivate was tot en met die einde van die 19de eeu belangrike kleurstowwe. In die 1930's het belangstelling in indool versterk toe dit bekend geword het dat die indoolsubstituent teenwoordig is in baie belangrike alkaloïede (bv., triptofaan en die auxiene), en dit bly tot vandag toe nog 'n aktiewe gebied van navorsing.

Indol word in die sjikimaat reaksiesekema gesintetiseer, via antranilaat. Dit is 'n intermediêre stap in die biosintese van Triptofaan, waar dit binne die triptofaansintase ensiem bly tussen die verwydering van die 3-fosfo-gliseraldehied en die kondensasiereaksie met serien. Wanneer indool in die sel benodig word, word dit gewoonlik uit triptofaan gevorm deur die ensiem triptofanase.
As 'n intersellulêre seinmolekuul, reguleer indool die verskillende aspekte van bakteriële fisiologie, insluitende spoorvorming, plasmiedstabiliteit, weerstand teen antibiotika, die vorming van biofilms, en virulensie. 'n Aantal indolafgeleides het belangrike sellulêre funksies, byvoorbeeld neurotransmitters soos serotonien.

Indool en sy afgeleides kan ook deur 'n verskeidenheid van metodes gesintetiseer word.

Die belangrikste industriële roetes begin met anilien via dampfase reaksie met etileenglikol in die teenwoordigheid van katalisatore:
In die algemeen, word die reaksies tussen 200 en 500 °C uitgevoer. Opbrengste kan so hoog as 60% wees. Ander voorlopers sluit formieltoluidien, 2-etielanilien, en 2-(2-nitrofeniel)etanol in, wat almal gesikliseer word.

Die Leimgruber–Batcho indoolsintese is 'n doeltreffende metode om indool en gesubstitueerde indole te sintetiseer. Dit is oorspronklik in 'n patent in 1976 bekendgemaak, het 'n hoë opbrengs, en kan gesubstitueerde indole lewer. Hierdie metode is veral gewild in die farmaseutiese bedryf, waar baie geneesmiddels uit spesifieke gesubstitueerde indole gemaak word.

Een van die oudste en mees betroubare metodes vir die sintese van gesubstitueerde indole is die Fischer indoolsintese, wat ontwikkel is in 1883 deur Emil Fischer. Hoewel die sintese van indool self deur die Fischer indoolsintese problematies is, word dit dikwels gebruik om indole te genereer wat in die 2- en/of 3-posisies gesubstitueer is. Indool kan wel met die Fischer indoolsintese gesintetiseer word deur fenielhidrasien met pirodruiwesuur te reageer, gevolg deur dekarboksilisering van die gevormde indool-2-karboksielsuur. Dit kan ook in 'n een-pot sintese gedoen word met behulp van mikrogolfbestraling.


In teenstelling met die meeste amiene, is indol nie basies nie: net soos pirrool, lei die aromatiese karakter van die ring daartoe dat die alleenpaar elektrone op die stikstofatoom nie beskikbaar is vir protonering nie. Sterk sure soos soutsuur kan egter indool protoneer. Indool word hoofsaaklik by die C3 atoom geprotoneer, eerder as die stikstof, as gevolg van die enamien-agtige reaktiwiteit van die gedeelte van die molekuul wat buite die benseenring geleë is. Die geprotoneerde vorm het 'n p"K" van -3.6. Die sensitiwiteit van baie indoliese verbindings onder suur toestande (bv., die triptamiene) is 'n gevolg van hierdie protonering.

Die mees reaktiewe posisie op indool vir elektrofiele aromatiese substitusie is C3, wat 10 keer meer reaktief as benseen. Dit word byvoorbeeld gealkileer deur gefosforileerde serien in die biosintese van die aminosuur triptofaan. Vilsmeier–Haack formilering van indool vind by kamer temperatuur uitsluitlik op C3 plaas.
Aangesien die pirroolring die mees reaktiewe gedeelte van indool is, vind elektrofiele substitusie van die benseenring gedeelte oor die algemeen slegs plaas nadat die N1, C2 en C3 reeds gesubstitueer is. 'n Noemenswaardige uitsondering vind plaas wanneer elektrofiele substitusie uitgevoer word by lae genoeg pH die C3 koolstof volledig te protoneer. In hierdie geval is C5 is die mees algemene punt van elektrofiele aanval.

Gramien, 'n bruikbare sintetiese tussenganger, word geproduseer deur 'n Mannichreaksie van indool met dimetielamien en formaldehied. Dit is die voorloper van indool-3-asynsuur en sintetiese triptofaan.

Die N–H sentrum het 'n p"K" van 21 in DMSO, sodat baie sterl basisse soos natriumhidried of "n"-butiellitium en watervrye toestande nodig is vir volledige deprotonering. Die gevolglike organometaalderivate op twee maniere reageer. Die meer ioniese soute soos natrium- of kaliumverbindings is geneig om by die stikstofatoom met elektrofiele te reageer, terwyl die meer kovalente magnesiumverbindings ("indool Grignard reagense") en veral sinkkomplekse geneig is om op C3 te reageer (sien figuur hieronder). Polêre aprotiese oplosmiddels soos DMF en DMSO is ook geneig om die aanval op die stikstofatoom te bevoordeel, terwyl nie-polêre oplosmiddels soos tolueen eerder C3 aanval bevorder.

Naas die N–H proton, is die waterstof by C2 is die mees suuragtige proton van indool. Die reaksie van "N"-beskermde indole met butiellitium of litium diisopropielamied lei daartoe dat litiëring uitsluitlik by die C2 posisie plaasvind. Hierdie sterk nukleofiel kan dan met ander elektrofiele reageer.

Bergman en Venemalm het 'n tegniek ontwikkel vir die litiëring van die 2-posisie van ongesubstitueerde indool.
Katritzky het ook 'n tegniek ontwikkel vir lithiating die 2-posisie van unsubstituted indol.

As gevolg van die elektron-ryk aard van indool, word dit maklik geoksideer. Eenvoudige oksideermiddels soos "N"-bromosuksinimied sal indool 1 selektief oksideer na oksindool (4 en 5).

Slegs die C2-C3 pi binding van indool is in staat om aan sikloaddisiereaksies deel te neem. Intramolekulêre variante gee dikwels hoër opbrengs as intermolekulêre sikloaddisies. Byvoorbeeld, Padwa "et al." het die onderstaande Diels-Alder reaksie ontwikkel om gevorderde strignien-tussenprodukte te vorm. In hierdie geval is die 2-aminofuraan die diëen, terwyl die indool as die diënofiel optree. Indool ondergaan ook intramolekulêre [2+3] en [2+2] sikloaddisies.
Ten spyte van middelmatige opbrengste, is intermolekulêre sikloaddisies van indoolderivate goed gedokumenteer. Een voorbeeld is die Pictet-Spengler reaksie tussen triptofaanderivate en aldehiede. Dit lei tot 'n mengsel van diastereomere as produkte, wat die opbrengs aan die gewenste produk verminder.




</doc>
<doc id="126657" url="https://af.wikipedia.org/wiki?curid=126657" title="Friedenheim, Belgravia">
Friedenheim, Belgravia

Friedenheim was ’n Victoriaanse herehuis in die eertydse spogbuurt Belgravia, Johannesburg.

Met die ontdekking van goud aan die Witwatersrand, het Julius Jeppe, sy oudste broer, Carl, en hul vader, Julius Jeppe sr. – wat almal tot in daardie stadium in Pretoria gewoon het – aandag aan prospektering en eiendomsontwikkeling in en om Johannesburg gewy. In 1886 het al die Jeppes van Pretoria na die Goudstad verhuis. 'n Stuk grond bekend as Randjeslaagte (tussen die huidige Commissionerstraat en Hospitaalheuwel) is afgepen deur 'n sindikaat, Jeppe & Ford, wat die Jeppes saam met L.P. Ford besit het. Maar toe mynbou daarop misluk, is dit omskep in dorpspersele teen £15 per standplaas. Die Jeppes en Ford het voorsien dat die stad wes en oos met die lyn van die goudrif sou ontwikkel; daarom het hulle Jeppestown (1889) oos en Fordsburg (1888) wes van die middedorp aangelê. Uit dié ontwikkeling het hulle ryk geword.

Jeppestown is aangelê vir mense van beperkte vermoëns, maar namate dit moeiliker geraak het om eiendom in die gesogte Doornfontein te bekom, is Belgravia omstreeks 1894 oos van Jeppestown aangelê as die wordende stad se tweede spogbuurt. Die eerste huis, in Parkstraat, is egter reeds in 1892 gebou. In dié eksklusiewe buurt, wat selfs tot 1903 beveilig is deur tolhekke op die hoek van Marshall- en Bergstraat om geld vir die paaie se instandhouding in te samel en snags "ongewenste elemente" uit te hou, het sir Julius Jeppe sy herehuis, Friedenheim, in 1895 in Robinstraat laat bou. 

Die herehuis is ontwerp deur die firma Carter & McIntosh en gebou deur John Moffat. Dit het ’n enorme veranda van hout gehad aangesien ingevoerde gegote yster nie indertyd beskikbaar was nie. Tydens die Tweede Vryheidsoorlog het die opperbevelvoerder van die Britse magte in Suid-Afrika, lord Kitchener, die huis beset en as sy hoofkwartier gebruik. Ná die oorlog het die mynmagnaat sir Abe Bailey Friedenheim by Jeppe gekoop. So ruim was dit, dat hy 300 gaste kon nooi na sy Nuwejaarspartytjie van 1912. 

Die Transvaalse onderwysdepartement het die huis in 1916 aangekoop, waarna dit die koshuis Tsessebe-huis van die Hoër Seunskool Jeppe geword het. Die huis is in die vroeë 1960's onveilig verklaar en gesloop. Al wat daarvan oorbly is die hekke in Robinsonstraat en blykbaar ook die stalle, wat die skool as kleedkamers ingerig het. 



</doc>
<doc id="126671" url="https://af.wikipedia.org/wiki?curid=126671" title="Anatoli Solowjanenko">
Anatoli Solowjanenko

Anatoli Solowjanenko (25 September 1932 – 29 Julie 1999) was 'n Oekraïense tenoor.


</doc>
<doc id="126675" url="https://af.wikipedia.org/wiki?curid=126675" title="Stop, wag, bly nog 'n bietjie">
Stop, wag, bly nog 'n bietjie

Stop, wag, bly nog 'n bietjie is die debuutalbum van Afrikaanse popsanger Brendan Peyper. Dit bestaan uit vyftien snitte, waarvan tot datum drie as enkelspelers uitgereik is ("Stop, wag, bly nog 'n bietjie", "Tafelberg vir twee", en "Die perfekte een vir my"). "Hierdie skoen gaan pas" is saam met Ray Dylan opgeneem. Die album is deur die plate-etiket Sony Music Entertainment Africa uitgereik.

"Stop, wag, bly nog 'n bietjie" is vir drie toekennings genomineer: die Suid-Afrikaanse Musiekpryse vir Beste Popalbum in die kategorie Afrikaans, en twee keer vir 'n Ghoema-toekenning in die kategorieë Manlike Kunstenaar Van Die Jaar en Nuweling Van Die Jaar.



</doc>
<doc id="126681" url="https://af.wikipedia.org/wiki?curid=126681" title="Rohingia">
Rohingia

Rohingia (Birmaans: ရိုဟင်ဂျာ, "rui hang gya", [ɹòhɪ̀ɴd͡ʑà]; Bengaals: রোহিঙ্গা, "Rohingga", [ɹohiŋɡa]) is 'n naam wat staatlose Bengaalse en merendeels Islamitiese bevolkingsgroepe in Mianmar gekies het om uitdrukking te gee aan hul etniese en godsdienstige identiteit – as minderheid in 'n oorwegend Boeddhistiese land. Die Rohingia is hoofsaaklik aanhangers van Soennitiese Islam, met 'n klein minderheid Hindoes.

Militêre operasies in gebiede, wat deur Islamitiese bevolkings bewoon word, is reeds sedert Birma (die latere Mianmar) se onafhanklikwording gereeld deur die land se strydmagte onderneem. In Augustus 2017 het die situasie geëskaleer nadat die rebellegroep "Arakan Rohingya Salvation Army (ARSA)" die verantwoordelikheid aanvaar het vir meerdere terreuraanvalle wat gelyktydig gepleeg en waarin sewentig mense dood is – onder wie twaalf lede van Mianmar se strydmag. Mianmar se gewapende magte het daarna 'n grootskaalse teenoffensief begin en Rohingia-gebiede aangeval. Volgens "Amnesty International" het ARSA-terroriste op 25 en 26 Augustus 2018 ook tientalle Hindoes- mans, vroue en kinders – in aanvalle op die dorpe Ah Nauk Kha Maung, Ye Bauk Kyar en Myo Thu Gyi vermoor.

Die terreuraanvalle word as 'n poging van militante Moslems beskou om 'n vreedsame oplossing van die konflik in die deelstaat Rakhine te dwarsboom. Hulle is gepleeg net een dag nadat die regering van Mianmar voorstelle vir 'n vreedsame oplossing vir die konflik, soos gemaak deur 'n kommissie onder voorsitterskap van die vroeëre sekretaris-generaal van die Verenigde Nasies, Kofi Annan, verwelkom en aanvaar het. Die Rohingia-konflik blyk egter nie die enigste binnelandse konflik in Mianmar te wees nie. Die land selfs word sedert sy onafhanklikheid in 1948 deur die wêreld se langsdurende burgeroorlog geteister, wat nie net Moslems raak nie, maar ook Animiste, Boeddhiste, Hindoes en selfs Christelike minderhede. Byvoorbeeld is die Boeddhistiese Karenvolk sedert 1948 in 'n grootskaalse konflik met die sentrale regering betrokke. Van die ander konflikte tussen inheemse bevolkingsgroepe en die sentrale regering sluit in Kachin, Kayah, Kayin en Shan.

Die term Rohingia naam is volgens die historikus Jacques P. Leider eers vanaf die 1960's in enkele gevalle gebruik om na Islamitiese groepe te verwys. Tot die middel van die 1990's het dit nie na 'n etniese groep verwys nie, maar was 'n sambreelterm vir 'n verskeidenheid Islamitiese opstandelinge. Eers vanaf 1995 het dit internasionaal gebruiklik geraak nadat dit in Engelsmedium-berigte oor Mianmar gebruik is om eksplisiet na 'n etniese groep te verwys. Navorsers stem grotendeels saam dat Moslems in Mianmar reeds vanaf die 1950's na hulself as Rohingia verwys het – blykbaar in 'n poging om 'n gemeenskaplike identiteit te vorm en te beklemtoon.

Een van Wes-Duitsland se omvattendste ensiklopedies-geografiese werke, die "Bertelsmann Länderlexikon" wat in 1979 gepubliseer is, wys daarop dat die meerderheid van Islamitiese en Hindoeïstiese bewoners van die destydse Sosialistiese Republiek Birma «nasate van Indiese en Pakistanse immigrante» ("«Nachkommen indischer und pakistanischer Einwanderer»") is wat hulle eers gedurende die Britse koloniale tydperk in die land gevestig het – as deel van 'n proses wat deur die inheemse bevolking as «ekonomiese oorvreemding» ervaar is.

Vanweë hulle Indo-Ariese afkoms en Islamitiese godsdiens word Bengale deur die Mianmarese regering nie as inheems beskou nie en het volgens bewerings oorspronklik eers gedurende die Britse koloniale tydperk, veral ná die Eerste Anglo-Birmaanse Oorlog (1824–1826), vanuit Bengale na Mianmar geïmmigreer, aangemoedig deur die Britse koloniale bewind. In dieselfde tydperk is onder die Britse koloniale beleid Asiate op 'n grootskaalse vlak na die Natalkolonie in die hedendaagse Suid-Afrika gebring om as kontrakarbeiders op suikerrietplantasies te werk.

Eerste Moslems het reeds in die 7de eeu in Suid-Asië gevestig, 'n tydperk, waarin Germaanse volke soos die Sakse met geweld deur die Frankiese koning Karel die Grote gekersten is. Die oudste moskee in Indië dateer uit 629 n.C. en is in die hedendaagse Indiese deelstaat Kerala opgerig. Een van die bekendste moskees in Indië, die Babri-moskee, is op 6 Desember 1992 deur gewelddadige Hindoes vernietig en meer as 2 000 mense, veral Moslems, is vermoor.

Die voorkoms van 'n Islamitiese minderheid in die historiese Koninkryk Arakan met sy sentrum in Mrauk U (1430–1785) word as 'n historiese feit beskou. Die Rohingia beskou hulself as 'n bevolkingsgroep, wie se voorsate sowat 1000 jaar gelede in Mianmar Moslems geword het. Die Mianmarese regering verwerp egter die term "Rohingia" en beskou hulle as onwettige emigrante uit Bangladesj.

As gevolg van die Burgerskapswet van 1982 word die Rohingia nie as een van die 135 inheemse bevolkingsgroepe erken nie en het dus geen aanspraak op burgerskap nie. Die wetlike voorwaardes, wat Rohingia in Mianmar in die gesig staar, is deur sommige kommentatore met apartheid vergelyk, onder ander deur baie internasionale akademici, ontleders en politieke figure, waaronder Desmond Tutu, die bekende Suid-Afrikaanse anti-apartheidsaktivis en Nobelprys vir Vrede-wenner in 1984.

Aung San Suu Kyi, Mianmar se "de facto" burgerlike leier en Nobelprys vir Vrede-wenner in 1991, is deur sommige vir haar stilte oor die geweldpleging gekritiseer. Op 19 September 2017 het sy die menseregteskendings en onwettige geweld in die Rakhine-deelstaat veroordeel, maar haar steun aan die militêre operasies getoon. Haar gebrek aan optrede namens die Rohingia het 'n pleidooi vir aksie deur die Pakistanse Nobelvredespryswenner in 2014, Malala Yousafzai, tot gevolg gehad. Aung San Suu Kyi het die term Rohingia herhalend verwerp en van hulle ondersteuners as "terroriste" bestempel. Sommige waarnemers in die weste is ontsteld oor die feit dat Aung San Suu Kyi as politikus nie besluite volgens die geïdealiseerde beeld kan neem wat in die media van haar geteken is nie, maar met die politieke realiteit in haar land gekonfronteer word – die oorgrote meerderheid van Mianmar se Boeddhistiese bevolking is Islam vyandig gesind.

Tydens 'n besoek aan Europa in Junie 2019 het Aung San Suu Kyi saam met die Hongaarse eerste minister Viktor Orbán na groeiende Moslembevolkings en hul migrasie na andersgelowige ontwikkelde lande as uitdagings vir Suidoos-Asië en Europa verwys. Boeddhistiese monnike in Mianmar verwys na die gewelddadige optrede van enkele Moslems en die historiese feit dat groot dele van Asië soos Afghanistan voor die opkoms van Islamitiese magte oorspronklik deur Boeddhiste bewoon is. Om historiese redes is daar vrese dat Moslem-minderhede die integriteit van state bedreig. In Indië het sommige Moslemleiers hulle met die onafhanklikwording van die land ten gunste van die stigting van 'n afsonderlike Islamitiese nasie, Pakistan, uitgespreek..

In 2001 het Islamistiese Taliban in Afghanistan hul minagting vir Boeddhisme getoon deur die Boeddhas van Bamiyan, 'n Unesco-wêrelderfenis, op te blaas. Hierdie terreurdaad, wat media in Mianmar weke lank oorheers het, het die openbare mening oor Moslems in die algemeen negatief beïnvloed en die opvatting versterk dat die inheemse Boeddhistiese samelewing en leefstyl teen Moslems aktief beskerm moet word, selfs met geweld

Die Mianmarese regering se standpunte en optrede word deur die Chinese regering in Beijing ondersteun, wat op sy beurt ten opsigte van Islamitiese Oeigoere in Xinjiang 'n omstrede beleid van assimilasie volg. Die Amerikaanse regering onder president Donald Trump het egter vir 'n einde aan minderhede se onderdrukking gepleit en lede van onder andere Jesiede, Oeigoere en Rohingia na die Withuis in Washington, D.C. genooi. Die Amerikaanse ambassade in die voormalige Mianmarese hoofstad Yangon gee voorkeur aan die term "Rohingia", terwyl die Japannese regering dit summier verwerp en daarop aandring dat 'n neutrale benaming soos "Moslems in die Rakhine-deelstaat" gebruik moet word. Japan volg 'n meer konstruktiewe beleid teenoor Mianmar en beklemtoon die feit dat ekonomiese ontwikkeling die enigste manier sal wees om die konflik op te los. Japan het in die Verenigde Nasies se algemene vergadering buite stemming gebly by alle resolusies teen Mianmar.

Die Amerikaanse "Council on Foreign Relations" bevestig dat menseregte 'n belangrike plek in die betrekkinge met Mianmar inneem wat besig is om te verbeter, maar beklemtoon ook die feit dat Mianmar se stabiliteit voorkeur sal geniet, gegewe die land se strategiese belangrikheid in Suidoos-Asië, sy groot natuurlike hulpbronne en die ontwikkelende demokratiese bewind. 'n Resolusie van die Verenigde Nasies se algemene vergadering, waarin onder meer op 'n einde van Mianmar se militêre operasies en die toekenning van Mianmarese burgerskap aan Rohingia aangedring word, is naas die Volksrepubliek China, Kambodja, Laos, die Filippyne, Viëtnam, Wit-Rusland, Sirië en Zimbabwe ook deur Rusland verwerp. Suid-Afrika het, as deel van 'n buitelandse beleid wat die ideale en waarde van Nelson Mandela nastreef, sy steun aan die VN-resolusie verleen.

Die Mianmarese regering hoef geen politieke en ekonomiese drukmiddels te vrees nie. Die Europese Unie, wat dreig om doeane-voordele vir Mianmarese uitvoere op te skort, speel as bestemming vir slegs tien persent van Mianmarese uitvoere net soos die Verenigde State maar 'n ondergeskikte rol in Mianmar se internasionale handelsbetrekkinge wat deur Asiatiese lande, veral China, oorheers word. Die Italiaanse regering het onlangs sy belangstelling in nouer ekonomiese bande met China binne die raamwerk van die Nuwe Syroete-projek te kenne gegee en staan krities teenoor bestaande EU-sanksies teen Rusland. Selfs die toerismesektor word nie nadelig geraak deur die Rohingia-krisis nie. Terwyl minder Europese en Amerikaanse toeriste 'n besoek aan die land bring, stroom groter getalle Asiatiese besoekers na Mianmar.

Volgens onafhanklike waarnemers soos die Verenigde Nasies en volgens internasionale reg kan staatloosheid of 'n onwettige status binne 'n land nooit as regverdiging vir menseregteskendings dien nie, omdat alle mense oor dieselfde onvervreembare regte beskik, onafhanklik van hul ras, geslag, kleur, taal of godsdiens.



</doc>
<doc id="126687" url="https://af.wikipedia.org/wiki?curid=126687" title="Protonering">
Protonering

Protonering is die toevoeging van 'n proton, oftewel die kern van 'n waterstofatoom (H) tot 'n atoom, molekuul, of ioon, wat daardeur die gekonjugeerde suur vorm. 'n Paar voorbeelde sluit in
Protonering is 'n fundamentele chemiese reaksie en is 'n stap in baie stoigiometriese en katalitiese prosesse. Sommige ione en molekules kan meer as eenkeer geprotoneer word, en staan dus as "polibasies" bekend, soos die geval is by baie biologiese makromolekules. Protonering en deprotonering (verwydering van 'n proton) kom in die meeste suur-basis reaksies voor; dit is trouens die kern van meeste suur-basis-reaksie teorieë. 'n Brønsted–Lowry suur word gedefinieer as'n chemiese stof wat 'n ander stof protoneer. Wanneer 'n substraat geprotoneer word, verhoog sy massa en sy lading elk met een eenheid, wat dit 'n noodsaaklike stap maak in sekere analitiese prosedures soos byvoorbeeld elektrosproei massaspektrometrie. Protonering of deprotonering van 'n molekuul of ioon kan baie ander chemiese eienskappe verander, nie net die lading en massa nie, byvoorbeeld hydrofiele karakter, reduksiepotensiaal en optiese eienskappe kan almal verander.

Protoneringsreaksies is dikwels vinnige, gedeeltelik as gevolg van die hoë mobiliteit van protone in baie oplosmiddels. Die snelheid van protonering hou verband met die sterkte van die protonerende suur: protonering deur swak sure is stadiger as protonering van die dieselfde basis deur sterk sure. Die snelheid van protonering en deprotonering kan stadig wees wanneer protonering beduidende strukturele veranderinge veroorsaak.

Normaalweg is protonering omkeerbaar, en die gekonjugeerde basis is onveranderd deur die protonering. In sommige gevalle veroorsaak protonering egter isomerisasie. "cis"-Alkene kan byvoorbeeld met behulp van 'n katalitiese hoeveelheid van 'n protoneringsreagent omgeskakel word na trans-alkene. Die meganismes van baie ensieme, byvoorbeeld die serien hydrolases, behels omkeerbare protonering van substrate.


</doc>
<doc id="126692" url="https://af.wikipedia.org/wiki?curid=126692" title="Hoërskool Bellville">
Hoërskool Bellville

Die Hoërskool Bellville is geleë in Bellville, een van die van die Kaapstadmetropool se noordelike voorstede en is op 25 Januarie 1937 gestig. Díe geesryke skool is tans onder die lyding van Mnr. Deon du Plessis, en is grootliks bekend vir sy wêreldklas-orkes en gemengde koor. Dit is ook een van die vier van die vier MTBS-skole en is in konstante opbrengs teen die Hoërskool D.F. Malan, ‘n ander skool in die Bellville-gebied, waaronder die Hoërskool Bellville die dominante krag by die rugby, landloop en netbal is, en die algehele voorloper in die jaarlikse interskole-kompetisie.



</doc>
<doc id="126695" url="https://af.wikipedia.org/wiki?curid=126695" title="John Beardwood">
John Beardwood

John Francis Beardwood (Dublin, Ierland, 1853/'57–1923) was 'n Ierse en daarna Transvaalse argitek wat in die Goudstad gewerk het van 1895 tot sy dood.

Beardwood was die seun van W.H. Beardwood en het sy opvoeding aan die University High School in sy geboortestad ontvang. Daarna was hy 'n leerlingargitek in die kantoor van sir John Moir, ook in Dublin. Volgens een bron het hy hom by sy oom William Henry Beardwood se praktyk aangesluit nadat hy sy leerlingskap voltooi het, maar 'n ander bron noem dit nie en dui sy vader se naam aan as William Henry. Volgens dieselfde bron is hy in 1857 gebore. 

Beardwood het in 1895 om gesondheidsredes na Suid-Afrika gekom met die doel om hom op Cradock te vestig, maar 'n onderhoud met Cecil John Rhodes het hom van dié plan laat afsien, nadat Rhodes hom oorreed het om hom liewer in Johannesburg te vestig. Hy het in die kantoor van Reid & Williams gaan werk. Kort daarna het hy sy eie praktyk opgerig. Hy het in 1896 'n vennootskap met J. Ibler gesluit. Nadat hulle saam talle opdragte uitgevoer het, is die vennootskap in Augustus 1899 aan die vooraand van die Tweede Vryheidsoorlog beëindig. 

Tydens die Driejarige Oorlog het Beardwood die Goudstad verlaat en 'n kantoor in Durban geopen, waar hy minstens twee opdragte uitgevoer het voor hy ná die oorlog na die Rand teruggekeer en sy kantoor opgerig het in Strathern Mansion, Foxstraat. Daar is hy in diens geneem deur die Transvaalse Rooms-Katolieke Sending, waarna baie van sy werk vir die Katolieke gemeenskap was. Van sy bekendste werk is dan ook vir instellings of kerke. Hy was in 1904 verantwoordelik vir uitbreidings aan Nazareth House in Yeoville.

Beardwood was 'n aktiewe lid van die argitektuurprofessie in Transvaal. Ná die dood van William Leck in 1907 is hy verkies tot voorsitter van die Genootskap van Argitekte, Londen. Hy is verkies tot lid van die Transvaalse Instituut van Argitekte in 1906 en in 1907 tot tesourier van die Transvaalse afdeling van die Genootskap van Argitekte. Hy is verkies tot voorsitter van die TIA vir die jare 1909–'10 en 1910–'11. In 1914 is hy verkies tot voorsitter van die Vereniging van Transvaalse Argitekte. Beardwood het per geleentheid opgetree as assessor van wedstryde, byvoorbeeld vir die Suid-Afrikaanse Party-gebou in 1919. 

Hy is in 1888 met Genevieve O'Ratigan getroud. Van hul sewe kinders is twee baie jonk oorlede.

Die oorspronklike Katolieke tehuis Nazareth House was 'n klein geboutjie wat in 1894 deur die Nazareth Order of London vir hulpbehoewende kinders geopen is. Die gebou het 'n sentrale blok gevorm, maar was te klein vir die behoeftes van die tallose kinders, veral ná die Tweede Vryheidsoorlog. Die goudmagnate (Randlords), veral die here Alfred Beit, F.G.J. Eckstein en Barney Barnato, het ruim bygedra om die gebou te laat vergroot. Beardwood is versoek om twee bykomende vleuels te ontwerp en die hoeksteen is in 1904 deur lord Milner gelê.

Dié klooster is in 1905 deur moeder Ambrose Farren gestig en was deel van 'n wêreldwye beweging wat as The Family Sisterhood bekendgestaan het. P.B. Noailles het die organisasie in 1820 in Parys gestig. Dit was betrokke by die bevordering van onderwys gegrond op Rooms-Katolieke beginsels.

Die Convent of the Holy Family is een van drie soortgelyke kloosters wat in Parys gestig is. Die eerste was die Sisters of Charity wat in 1633 deur die heilige Vincent de Paul gestig is. Sy lede was toegewy aan die sorg en opvoeding van die siekes en armes. Die Genootskap van Sint Vincent de Paul, wat soortgelyke werk verrig het, is in die middel 19de eeu deur 'n Franse geleerde, Antonie Ozanam, gestig.

In Ierland was die Sisters of Mercy nog 'n Rooms-Katolieke orde wat gegrond was op dieselfde beginsels, maar dit het die klem laat val op die misbruik van vroue en kinders. Catherine McAuley het dit in 1827 in Dublin. Dit bestaan nog en het sy ideale uitgebrei en bedryf nou hospitale, weeshuise, liefdadigheidstehuise en skole. Die gebou wat Beardwood in Johannesburg ontwerp het, is in 1905 in Oxfordweg, Parktown, opgerig.

Beardwood het in 1897 die eerste fase van die Sanatorium ontwerp, wat in later jare sou bekendstaan as die Kensington-kliniek. Dis geleë in Robertslaan, Kensington. In 1905 het hy die tweede fase aan die oostelike gedeelte ontwerp. Die gebou is opgerig vir die Katolieke Order of the Sisters of the Holy Family, wat in 1837 in New Orleans gestig is deur die Eerbiedwaardige Henriette de Lille (1813–'62). In 1842 is die oorspronklike naam, Sisters of the Presentation, verander na Sisters of the Holy Family. Die orde het pleegsorg aan ander gebied en eindelik ook skole opgerig vir hulpbehoewende kinders en tehuise vir weeskinders. Hulle het hul Johannesburgse hospitaal bedryf van sy oprigting in 1889 tot 1915.

Die Kensington-sanatorium is as privaat verplegingstehuis gebruik en was 'n bekende baken in Johannesburg.




</doc>
<doc id="126697" url="https://af.wikipedia.org/wiki?curid=126697" title="Hy loop oop">
Hy loop oop

Hy loop oop is die tweede ateljeealbum van Afrikaanse popsanger Brendan Peyper. "Hy loop oop" sit Peyper se countryklanke en akoestiese ondertoon voort, maar bied meer elektro-elemente. Sy kenmerkende klanke van kitaar, tromme, klawers, banjo, en bekfluitjie word ook op "Hy loop oop" verteenwoordig.



</doc>
<doc id="126715" url="https://af.wikipedia.org/wiki?curid=126715" title="Tartare">
Tartare

Die Tartare of Tatare (Russies: татары; Tartaars: татарлар) is 'n Turkse etniese groep inheems aan die Europese deel van Rusland en die Wolga se middelloop. Hulle praat Tartaars, 'n Turkse taal, as moedertaal en Russies as tweede taal. Die Tartare is hoofsaaklik aanhangers van die Soennitiese Islam, gevolg deur 'n klein minderheid Oosters-Ortodokse Christene.

Tartare vorm die tweede grootste etniese groep in Rusland na die Russe en maak sowat 3,9% van dié land se bevolking volgens die sensus van 2010 uit. Die meeste Tartare leef in die outonome republieke Tartarstan en Basjkortostan (Rusland), gevolg deur Oesbekistan, Oekraïne, Kasakstan en Turkye. In Oekraïne leef Tartare veral in die outonome republiek Krim (Krim-Tartare) en in Rusland naas die westelike deel (Wolga-Tartare) veral in Siberië (Siberiese Tartare).

Die eerste verwysing na Tartare verskyn op die Kul Tigin-monument in die Oud-Turkse skrif as 𐱃𐱃𐰺. Histories verwys die term na 'n verskeidenheid aan Turko-Mongoolse semi-nomadiese ryke, wat die Tartarye se uitgestrekte gebied beheer het. Na die Mongoolse Ryk, wat in 1206 deur Djengis Khan gestig is, en die daaropvolgende Goue Horde is deur Europeërs as Tartare verwys. Die term Tartare is 'n vermenging van die Turkse volk se eienaam en Tartaros uit die Griekse mitologie.


</doc>
<doc id="126717" url="https://af.wikipedia.org/wiki?curid=126717" title="Fokkerplaag">
Fokkerplaag

Die Fokkerplaag (Fokkervrees en "Fokker scrourge" in Engels) was 'n tydperk gedurende die Eerste Wêreldoorlog van Augustus 1915 tot vroeg in 1916 toe die Duitse Lugmag die lugruim oor die wesfront beheer het. Die koms van die Fokker Eindecker met sy gesinchroniseerde masjiengeweer het aan die Duitse vlieëniers 'n voordeel oor die Geallieerde Magte gegee. Die gesinchroniseerde masjiengeweer het die Duitse vlieëniers toegelaat om in die lyn van vlug te vuur deur die skroef van die vliegtuig. Hierdie tydperk het tot 'n einde gekom toe die nuwe Franse "Nieuport 11" en die Britse "Airco DH.2" in diens gestel is.

Die term "Fokker Scourge" is deur die Britse pers geskep teen die middel van 1916.


</doc>
<doc id="126719" url="https://af.wikipedia.org/wiki?curid=126719" title="Nieuport 11">
Nieuport 11

Die Nieuport 11 was 'n Franse vegvliegtuig wat gedurende 1915 in diens gestel was tydens die Eerste Wêreldoorlog. Dit het 'n einde gemaak aan die Duitse oorheersing van die lugruim, die sogenaamde Fokkerplaag. Die "Nieuport 11" was ontwikkel vanaf die 1914 "Bébé", 'n vliegtuig wat ontwerp was vir wedrenne. Die militêre weergawe het die bynaam behou. Die "Nieuport 11" het die wesfront bereik in die somer van 1915 waar dit deur die Franse gebruik is asook in die Dardanelle waar dit dit deur die Britse Magte gebruik is. In die hande van 'n vaardige vlieënier het die vliegtuig die Fokker Eindecker oortref; dit was viniger en kon beter klim as die "Eindecker". Die vliegtuig was aangedryf deur 'n "Gnome" of "Le Rhône" enjin van 80 perdekrag. Die "Nieuport 11" se enigste swakpunt was dat die vlerke kon afskeur in vlug tydens duikvlugte.

Dit was toegerus met een "Hotchkiss" of "Lewis"masjiengeweer. Dit kon ook toegerus word met agt vuurpyle om lugballone af te skiet. Die vliegtuig was vervaardig in Rusland, Spanje en Nederland.




</doc>
<doc id="126722" url="https://af.wikipedia.org/wiki?curid=126722" title="Arthur Reid">
Arthur Reid

Arthur Henry Reid (Plymouth, Engeland, 5 Julie 1856 – Kaapstad, Suid-Afrika, 18 Oktober 1922) was ’n ingenieur en argitek wat veral naam gemaak het met die geboue wat hy in die vroeë Johannesburg ontwerp het.

Reid was die oudste seun van William Henry en Ellen Maria Reid. Sy vader en drie van sy broers het ook as argitek in Suid-Afrika gepraktiseer. Ná sy skoolopleiding aan die Plymouth Grammar School het Reid kursusse in die natuurwetenskap aan King's College, Londen, gevolg. In 1877 is hy as tekenaar en opmeter in die departement van openbare werke van die Kaapkolonie aangestel (volgens ’n ander bron van die Kaapse stadsraad) nadat sy vader, moeder en twee broers na die Kaap geëmigreer het, en die volgende jaar as assistent-stadsingenieur van Kaapstad.

Hy was van 1879 tot 1881 as die eerste stadsingenieur van Grahamstad werksaam en verantwoordelik vir die herbou van paaie, brûe en reservoirwalle ná die vloed van 1878. Gedurende dié tyd was hy ook in beheer van die oprigting van die toring van die Anglikaanse katedraal van St. Michael en St. George asook van die stadsaal. Vanaf 1882 was hy as argitek in privaat praktyk in Port Elizabeth werksaam, later in vennootskap.

Nadat hy vier jaar in die Baai gewerk het, het hy na Johannesburg gereis, toe nog ’n stowwerige mynkamp bestaande uit sinkplaathokke, tentwoning en enkele huise van baksteen. Hy het in 1886, in die stad se stigtingsjaar, daar aangekom en word beskou as die Goudstad se eerste argitek. Hy het aanvanklik op sy eie gepraktiseer en van 1886 tot 1888 moontlik ’n aantal huise ontwerp, hoewel geen besonderhede van sy werk uit dié tyd behoue gebly het nie. In 1888 het hy kragte saamgesnoer met Robert McCowat (1859–1924). Die vennootskap Reid & McCowat het vooruitgeboer en was verantwoordelik vir van die belangrikste geboue in die vroeë Johannesburg. Twee van hul vroeë ontwerpe, albei in 1889, was vir die Anglikaanse kerk St. Mary's the Less in Jeppestown en die Presidentstraat-sinagoge. Ook in 1889 is die Johannesburgse hospitaal opgerig op die straatblok wat begrens word deur Klein-, Esselen-, Hospitaal- en Smitstraat, en die Tweede Randse Klub, wat begrens is deur Fox-, Commissioner- en Lovedaystraat.

In 1893 was die vennootskap verantwoordelik vir die vergroting van die Tweede Aandelebeurs (tussen Commissioner-, Simmons- en Frazerstraat) en twee jaar later vir die Tweede Markgebou (Mark-, Simmons-, President- en Harrisonstraat). McCowat het die vennootskap in 1896 verlaat en nog tot sy aftrede in 1920 op sy gepraktiseer. 

Reid het hom in 1897 in Kaapstad gevestig. Op Graaff-Reinet het hy 'n paar ontwerpe vir die Kaapse Kerk geteken, hoewel dit nie lyk asof dié ontwerpe gebruik is nie. Hy het aanbouings vir die Sint Mary-kerk in Jeppestown, Johannesburg, ontwerp en planne opgetrek vir Christ Church in Kenilworth in die Kaap. 
Hy was verantwoordelik vir die ontwerp van die preekstoel van die Anglikaanse kerk op Queenstown en vir die oorlogsgedenkteken buite Sint Saviour in Claremont, Kaapstad. 

Reid was een ’n stigterslede van die Engineering and Architectural Association of South Africa in 1884 en president van die Kaapse Instituut van Argitekte. Hy was een van 'n groep wat die grondwet van die Suid-Afrikaanse Vereniging van Argitekte in 1899 opgestel het en was twee jaar later 'n stigterslid van dié vereniging. 

Hy het baie belanggestel in hengel. Sy boek "Odes and Idylls", met gedigte oor die lewe op die Kaapse platteland en oor visvang, is in 1918 gepubliseer en sy "Trout and angling in South Africa" in 1921. Hy het ook artikels oor hengel vir Britse en Amerikaanse tydskrifte geskryf. 
Ten spyte daarvan dat Reid nooit 'n groot praktyk gehad het en ook geen belangrike gebou in Kaapstad ontwerp het nie, was hy van betekenis weens die rol wat hy in die institusionalisering van die argiteksberoep in Suid-Afrika gespeel het. 

In 1881 het hy genoot van die Royal Institute of British Architects geword en in 1906 eresekretaris van die Suid-Afrikaanse tak daarvan. Terwyl hy lid van verskeie ander wetenskaplike liggame in Suid-Afrika was, was hy ook 'n vooraanstaande Vrymesselaar en het in die stadsrade van Johannesburg en Kaapstad gedien. In Johannesburg het hy die eerste Britse losie van die Vrymesselaars gestig.

Uit sy huwelik op 15 Junie 1884 met Victoria Walsh is twee seuns en 'n dogter gebore. 



</doc>
<doc id="126725" url="https://af.wikipedia.org/wiki?curid=126725" title="Galalith">
Galalith

Galalith (Erinoid in die Verenigde Koninkryk) is 'n sintetiese plastiek wat vervaardig word deur die interaksie van kaseïen en formaldehied. Die kommersiële naam is afgelei van die Griekse woorde "gala" (melk) en "lithos" (klip). Dit is reukloos, onoplosbaar in water, bio-afbreekbaar, nie-allergenies, antistaties en feitlik onbrandbaar. Dit is in verskeie lande onder ander name vervaardig, soos bv. aladdinite (in die VSA), Casolith (in Nederland) en lactoloid (in Japan).

In 1893 het die Franse chemikus Auguste Trillat 'n metode ontdek om kaseïen onoplosbaar te maak deur dit in formaldehied te dompel. In 1897 het Wilhelm Krische, 'n drukker uit Hannover, Duitsland die opdrag gekry om wit, nie-vlambare, uitwisbare skoolborde te ontwikkel. Hy het gesukkel om die kaseïen aan die ondersteuning uit karton te laat vaskleef, en het die Oostenrykse chemikus (Friedrich) Adolph Spitteler (1846-1940) om hulp gevra. Die gevolglike horingagtige plastiek was nie geskik is vir die oorspronklike doel nie, maar ander toepassings is daarvoor gevind.

Galalith kan nie gevorm word nadat dit gestol het nie, so dit moes in velle gevorm word, maar dit het die voordeel gehad dat dit goedkoop was om te produseer. Dit kan maklik gesny, geboor, gebosseleer en gekleur word, en sy struktuur kan gemanipuleer word om 'n verskeidenheid van effekte te skep. Een beperking op die gebruik van Galalith was dat items bo 'n sekere grootte geneig is om te splinter of skeef te trek. Geen ander plastiek het op daardie stadium 'n soortgelyke prys gehad nie, en die feit dat die pryse van ivoor, horing en been besig was om te styg, het dit baie toepassings in die mode-industrie gekry.

Hierdie nuwe plastiek is uitgestal by die Paryse Universele Uitstalling in 1900. In Frankryk is Galalith versprei deur die Compagnie Française de Galalithe, geleë naby Parys in Levallois-Perret. Die Jura gebied was dus die eerste om die materiaal te gebruik.

Galalith was bemark in bord-, pyp- en staafvorm. In 1913 is dertig miljoen liter melk in Duitsland alleen gebruik om Galalith te produseer. In 1914 het Syrolit Ltd die lisensie gekry om dit in die Verenigde Koninkryk te vervaardig. Die maatskappy is hernaam tot Erinoid Ltd., en het in Dudbridge, Stroud, Gloucestershire begin met die vervaardiging. Kaseïen van renet gee 'n beter plastiek as suur-gepresipiteerde kaseïen.

Galalith kon gebruik word om nagemaakte edelstene te maak wat verbasend eg voorgekom het. In 1926 het Gabrielle "Coco" Chanel 'n foto van'n kort, eenvoudige swart rok in "Vogue" gepubliseer. Dit was kuit-lengte, reguit, en versier deur slegs 'n paar diagonale lyne. Vogue het dit ""Chanel se Ford"" genoem, in verwysing na die Model T, aangesien die klein swart rok eenvoudig en toeganklik was vir vroue van alle sosiale klasse. Om die klein swart rok op te smuk, het Chanel haar ontwerpe omvorm, wat breë gewildheid aan kostuumjuwele verleen het. Galalith is vir treffende Art Deco juweliersontwerpe gebruik deur kunstenaars soos Jakob Bengel en Auguste Bonaz, asook vir kamme en ander bykomstighede. Deur die 1930's is Galalith ook gebruik vir brei naalde, penne, sambreelhandvatsels, wit klaviertoetse (om natuurlike ivoor te vervang), en elektriese goedere, met wêreldproduksie op daardie stadium tot soveel as 10 000 ton.

Hoewel Galalith oorspronklik goedkoop was, het die feit dat dit nie gevorm kan word nie, gelei tot sy ondergang. Produksie het vertraag in die tweede wêreldoorlog omdat alle melkproduksie vir voedsel nodig was, en later ook as gevolg van nuwe plastieksoorte uit ruolie wat tydens die oorlog ontwikkel is. Produksie het in Brasilië tot in die 1960's voortgegaan.

Dit word tans nog steeds in klein hoeveelhede geproduseer, hoofsaaklik vir knope.


</doc>
<doc id="126726" url="https://af.wikipedia.org/wiki?curid=126726" title="Krim-Tatare">
Krim-Tatare

Die Krim-Tatare of Krim-Turke (Krim-Tataars: "Qırımtatarlar" of "Qırımlar", Turks: "Kırım Tatarları" of "Kırımlılar", Russies: Крымские Татары of Крымцы, Oekraïens: Кримські Татари of Кримці) is 'n Turkse etniese groep inheems aan die Krim-skiereiland. Hulle praat Krim-Tataars, 'n Turkse taal, as moedertaal en Turks, Oesbekies, Russies of Oekraïens as tweede taal. Die Krim-Tatare is hoofsaaklik aanhangers van die Soennitiese Islam.

Krim-Tatare vorm die derde grootste etniese groep in die Krim na die Russe en die Oekraïners, sowat 12,1% van dié skiereiland se bevolking volgens die sensus van 2001. Naas die Krim leef die meeste Krim-Tatare in Turkye, tussen 150 000 en ses miljoen mense. Krim-Tatare verskil aansienlik van ander Tartare en hulle word dus – veral van die Turke in Turkye ("Turkye-Turke") – "Krim-Turke" genoem. Krim-Tataars is ook nader verwant aan Turks as aan Tartaars, omdat dit uit 'n plaaslike variant van Ottomaanse Turks ontwikkel het.


</doc>
<doc id="126730" url="https://af.wikipedia.org/wiki?curid=126730" title="Tropiese en subtropiese vrugte">
Tropiese en subtropiese vrugte

In Suid-Afrika is ons baie gelukkig wat vrugte betref. Vanweë ons land se topografie, die seestrome aan ons kunste en die heersende winde is ons klimaat sodanig dat feitlik alle vrugtesoorte hier gekweek  kan word. Vrugte word in drie hoofklasse ingedeel, naamlik "tropiese vrugte", "subtropiese vrugte"; en "gematigde klimaat­-vrugte."

Die tropiese kli­maatstreke lê binne 23½° noord en suid van  die ewenaar (tussen die Kreefskeerkring en die Steenbokskeerkring) en die sub­tropiese  klimaatstreke  ongeveer   tussen  23½° en 35° noord en suid van die ewenaar. Net 'n klein deeltjie van Suid-Afrika lê binne die trope (Limpopoprovinsie noord van Bandolierskop); die oorgrote deel lê in die subtrope. In ons land word tropiese en subtropiese vrugte verbou in die ooskusstreek van Bathurst in die suide tot KwaZulu-Natal in die noorde, en in die Laeveld van Mpumalanga, veral in die  omgewing  van Tzaneen,  Witrivier en Nelspruit.

Streke waar tropiese  vrugte goed aard, word  gekenmerk deur 'n warm, vogtige klimaat en die totale afwesigheid van ryp, terwyl streke waar subtropiese vrugte goed aard, gekenmerk word deur 'n taamlike warm klimaat, 'n taamlike hoë reënval of baie besproeiingswater, en die afwesigheid van strawwe ryp. Daarbenewens moet die grond geskik wees vir die verbouing van hierdie vrugtesoorte en moet genoegsame  arbeid beskikbaar wees.

Piesangs, papajas, lietjies, mango's, kasjoeneute, vla-appels en kokos­neute

Avokado's, sitrusvrugte, koejawels, pynappels, olywe, dadels, grenadellas, persimmons, vye, maka­damianeute, lukwarte en turksvye


</doc>
<doc id="126736" url="https://af.wikipedia.org/wiki?curid=126736" title="Suuranhidried">
Suuranhidried

Wanneer 'n nie-metaal met suurstof verbind, word 'n suuranhidried verkry. Wanneer 'n suuranhidried met water verbind, word 'n suur verkry. Dit kan geskryf word as:

Nie-metaal + suurstof = suuranhidried

Suuranhidried + water = suur

Soms hoor 'n mens dat iemand na 'n maaltyd kla oor "sooibrand". Dit is 'n onaangename gevoel wat veroorsaak word deur die indringing  van maagsappe  in die slukderm. Die maagsappe bevat sterk soutsuur. Die funksie van die soutsuur is onder meer om die voedsel wat ons inneem, te ontsmet en die proteïene te help verteer. Wanneer daar 'n oorproduksie van maagsappe is en die suur in die nabyheid van die slukderm kom, prikkel dit die slymvliese, en kry ons sooibrand.

Hoe kan 'n mens van sooibrand ontslae raak? As teenmiddel kan 'n bietjie natriumbikarbonaat (koeksoda) ingeneem word. Die onaangename gevoel verdwyn. Die koeksoda het deur middel van 'n chemiese reaksie die soutsuur vernietig wat die slukderm aangeval het.

In die geval van sooibrand reageer die soutsuur, wat in oormatige hoeveelhede vir die mens skadelik is, met die koeksoda. Deur die hergroepering van die atome kry ons tafelsout, water en koolstofdioksied. Hierdie nuwe verbindings is onskadelik vir die liggaam. Die sout, wat in water opgelos is, word verder gevoer na die spysverteringskanaal. Die koolstofdioksied (gas) word deur die mond uitgeskei. (Moderne middels vernietig die soutsuur sonder die vorming van gas.)

Die terme soos "sure, soute" en "suuranhidried" (= "nie-metaaloksied)" is in hierdie artikel gebruik. Ons kan nog die terme "hidroksied" en "metaal­ oksied" byvoeg. Wat beteken hulle? Dit is die name van vyf omvangryke groepe waartoe die meeste anorganiese verbindings behoort. 'n Mineraalverbinding is byna altyd 'n metaal­ oksied, 'n nie-metaaloksied (anhidried), 'n hidroksied (basis) of 'n sout. Laat ons die sure en hul anhidriede (anhidried = "sonder water") van naderby beskou.

Wanneer ons koolstofhoudende stowwe soos petroleum of steenkool verbrand, verbind die koolstof, 'n nie-metaal, met suurstof uit die lug.

Die meeste nie-metaaloksiede (suur­ oksiede) is ook suuranhidriede. 

"Dit word geskryf as: C + 2O = CO2 (koolstof + suurstof = koolstofdioksied)." 

Wanneer 'n vuurhoutjie getrek word, verbind die swawel aan die kop met suurstof. Die verbinding wat ontstaan, is swaweldioksied, 'n gas met 'n bale deurdringende reuk. Omdat swawel 'n nie­-metaal is, is die oksied wat ontstaan ook 'n anhidried (swaweligsuuranhidried).

Dit word geskryf as: S + 2O = SO2 (swawel + suurstof = swaweldioksied).

As koolstofdioksied in water opgelos word, kry die water 'n aangename, effens suur smaak asof daar suurlemoensap in is. Deur die reaksie van die suuranhidried met water het ŉ verbinding met 'n suur smaak ontstaan, in hierdie geval koolsuur.

Dit word geskryf as: CO2 + H2O = H2CO3 (koolstofdioksied + water = koolsuur).

Swaweligsuuranhidried (soos alle ander suuranhidriede) en water lewer ook 'n suur:

Dit word geskryf as: SO2 + H2O = H2SO3 (swaweldioksied + water = swaweligsuur)

Die anhidried swaeltrioksied en water gee 'n baie sterk suur, naamlik swawelsuur. 

Dit word geskryf as: SO3 + H2O = H2SO4 (swaeltrioksied + water = swawelsuur)

Suuranhidriede speel ook in die organiese chemie 'n rol. 'n Goeie voorbeeld is die dikarboksielsuur ftaalsuur, wat 'n anhidried kan vorm wat 'n ringstruktuur het.


</doc>
<doc id="126737" url="https://af.wikipedia.org/wiki?curid=126737" title="Groot kanale">
Groot kanale

Groot kanale kan as die ekonomiese lewensbloed van die lande waarin hulle is, beskou word. As daar in aanmerking geneem word dat 'n vragskip byna dubbeld soveel vrag as 'n trein kan vervoer en dat 'n sleepboot op een slag tot drie vragskepe kan trek, word 'n goeie idee gevorm van die ontsaglike hoeveel­heid goedere wat jaarliks oor binnelandse waterweë ver­voer word. Die reuse-vragskepe op die Ryn kan byvoorbeeld 'n vrag van sowat 2 000 t dra.

Doeltreffende kanale kan slegs gebou word in gebiede wat taamlik plat is, soos op wye kusvlaktes of laaglande, en wat groot riviere met 'n konstante afloop dwarsdeur die jaar het om genoeg water aan die kanale te verskaf. Suid-Afrika het min kusvlaktes en veral in die binne­landse platogebied het die meeste riviere gedurende die·droë seisoen min water, en kanale sou dus in ons land van weinig nut wees. Die vernaamste kanaalnetwerke van die wêreld is in die laagliggende en plat·dele van Nederland, België, Frankryk, Duitsland en Rusland, waar die kanale nou skakel met bree riviere soos die Ryn, Donau, Oder, Elbe, Schelde, Seine en Wolga.

Kanale kan natuurlik ook vir besproeiing gebruik word, en die vroegste kanale is vir besproeiing en skeep­vaart gebruik, want die bote was nog klein genoeg om op 'n besproeiingskanaal te vaar. Vandag is dit nie net trekskuite wat goedere op die groot kanale vervoer nie; skepe van tot 10 000 ton vaar op die groter waterweë. Om die kanale bevaarbaar te maak, moet 'n ingewikkelde stelsel van sluise - 'n meganisme waardeur die vaartuig vir die volgende skof op die kanaal laat sak of opgelig word - gebou word. Een van die  oudste kanaalsluise is die een wat in 1373 by Vreeswyk in Nederland gebou is. Aan die einde van die 15de eeu het Leonardo da Vinci ses sluise gebou wat die kanale van Milaan met mekaar verbind het.

Die Kielkanaal (ook die Noord-Oos­-seekanaal genoem) in Wes-Duitsland is aan die einde van die 19de eeu ge­bou. Dit sny deur die nou strook land suid van Denemarke en verbind die Noordsee met die Oossee langs 'n vei­lige, maklike, kort en uiters ekono­miese roete. Die kanaal is 98 km lank en 13,7 m diep en het 2 sluise.

Oor die jare het skeepvaart op die kanaal baie toegeneem. In 1956  was die tonnemaat wat op die kanaal ver­voer is 31 600 000 in vergelyking  met 10 350 000 in 1913. Skepe van tot 300 m lank kan daarop vaar. Die kanaal verkort die seereis tus­sen  die Noordsee en die Oossee met sowat 650 km.

Hierdie kanaal is in Griekeland en verbind die Golf van Korinthe met die Golf van Saros oor die landengte by Korinthe. Dit is 6,3 km lank, maar verkort die afstand om die skiereiland met meer as 300 km. Die kanaal is in die Tweede Wêreldoorlog erg be­ skadig en kon gevolglik jare lank nie gebruik word nie.

Hierdie kanaal, wat Straatsburg in Frankryk met Basel in Switserland verbind, is 'n voorbeeld van 'n kanaal wat vir meer as een doel gebruik word. Die·kanaal dreineer die gebiede waardeur dit vloei, boere besproei hul landerye daaruit, vloedwater word daardeur beheer en daar is hidro-elek­triese stelsels. Benewens bogenoemde kan dit ook vir strategiese doeleindes gebruik word. Die kanaal  is 93  km lank  en die  grootste  deel daarvan loop parallel met die Ryn. Op sekere plekke vorm die kanaal deel van die Ryn. Daar is sewe kanaalsluise van oor die 180 m lank.

Dié kanaal is België se modernste waterweg. Die bouwerk, waarmee daar in 1930 begin is, is in 1939 voltooi. Die kanaal is sowat 130 km lank en verbind die hawestad Antwerpen met Luik aan die Maasrivier.  Dit loop deur 'n hoogs geïndustrialiseerde ge­bied en is daarom een van die belang­rikste kanale van Europa. 

Met sy minimum-bodemwydte van 24 m kan skepe van tot 2 000 t daarop vaar. Die vlakverskil van 25 m tussen die twee eindpunte word deur ses groot sluisstelsels beheer. Die twee grootste sluise in elke stelsel is 134 m lank. Die kanaal het 'n vertakking wat van Viersel oor Lier na Duffel loop (die Nete-kanaal) en dit so met die Schelderivier verbind.

Hierdie kanaal van 325 km is deel van die komplekse waterwegstelsel van Duitsland wat die Ryn, Weser, Elbe en die Oder verbind. Wat dit veral be­langrik maak, is die feit dat dit Berlyn met die Noordsee, Basel, die Oderri­vier en die Oossee verbind. Die ka­naal, wat 3 m diep is, kruis baie ri­viere deur middel van brûe.

Hierdie kanaal is 'n kortpad vir die seeroete van honderde kilometer om die suidelike kus van Swede. Dit be­gin in die Götarivier by Göteborg en sluit mere in soos die Väner, Vätter, Bor en Rox voordat dit 384 km vanaf die beginpunt in die Oossee uitmond. Omdat daar van soveel riviere en mere gebruik gemaak word, is die werk­like mensgemaakte gedeelte maar 88 km lank.

Die Gota-kanaal bedien 'n groot aantal belangrike nywerheidsentrums in die suide van Swede. Dit is 14 m wyd - wat natuurlik nie van toepas­sing is op die dele wat mere en riviere is nie - en 3 m diep. Dit is in 1832 voltooi. Een van die grootste pro­bleme wat met die bouery ondervind is, was die onegaligheid van die terrein. Daar is 58 sluise in die kanaal.

Die netwerk van mere, kanale, riviere, sluise en damme wat die St. Laurens-seeweg tussen Kanada en Amerika vorm, is een van die grootste waterwegstelsels wat nog gebou is. Tesame met die vyf Groot Mere van Noord Amerika, naamlik die Bowe-, die  Michigan-, die Huron-, die Erie- en die Ontariomeer, vorm die St. Laurens 'n seeweg van 3 500 km, en dit is die enigste weg van die mere na die see. Groot lynbote kan tot by Quebec en Montreal vaar en kleiner kusvaarders kan oral in die Groot Mere by die kleiner binnelandse hawens aandoen. Die St. Laurensrivier val sowat 75 m na die see, en met die uitsondering van 6 m is hierdie val oor 'n kort en taamlik reguit afstand net voordat die rivier Montreal bereik. Sluise is in 1908 hier gebou sodat skepe ook op die waterwegstelsel bokant Montreal kon vaar, maar die kanale was te vlak en die sluise te klein.

In 1954 het Kanada en Amerika nuwe sluise en groter kanale begin bou. Dit is in 1959 voltooi, toe die hoofka­naal amptelik deur koningin Elizabeth II van Brittanje en president Eisenhower van die V.S.A. geopen is. Die minimum-diepte van die hoofkanaal is 10 m en skepe van tot 220 m lank en 22 m wyd kan daarop vaar.

Wat die St. Laurens-seeweg van groot belang maak, is die feit dat die nywerheidsprodukte van groot Ameri­kaanse fabriekstede in die binneland, soos Chicago, Det­roit, Cleveland, Buffalo en Duluth daarop na die see­hawens vervoer kan word, en dat grondstowwe, soos ystererts van Labrador en Quebec, en steenkool  en graan na die nywerheidsgebiede aangebring kan word. Dit kan ongelukkig nie heeljaar deur gebruik word nie, omdat die hawens in die Groot Mere en die St. Laurens in die winter toegeys is.


</doc>
<doc id="126745" url="https://af.wikipedia.org/wiki?curid=126745" title="Tsjetsjniërs">
Tsjetsjniërs

Die Tsjetsjniërs (Tsjetsjnies: Нохчий Noxçiy; Oud-Tsjetsjnies: Нахчой Naxçoy) is 'n etniese groep van die Nach-volke inheems aan die noordelike Kaukasus-streek in die Europese deel van Rusland. Hulle praat Tsjetsjnies, 'n Noordoos-Kaukasiese taal, as moedertaal en Russies as tweede taal. Die Tsjetsjniërs is hoofsaaklik aanhangers van die Soennitiese Islam, gevolg deur klein minderhede van Oosters-Ortodokse Christene en Ateïste.

Tsjetsjniërs vorm die sesde grootste etniese groep in Rusland en maak sowat 1% van dié land se bevolking volgens die sensus van 2010 uit. Die meeste Tsjetsjniërs leef in die outonome republiek Tsjetsjnië (Rusland), gevolg deur Turkye.

Tsjetsjniërs is nou verwant aan die Ingoesjetiërs in die aangrensende Ingoesjetië en albei behoort tot die Nach-volke.


</doc>
<doc id="126746" url="https://af.wikipedia.org/wiki?curid=126746" title="Lewensiklus van die tier">
Lewensiklus van die tier

Die lewensiklus van die tier ("Panthera tigris") behels die kringloop van die spesie se voortplanting, grootmaak en vrekte.

Die tier se voortplanting volg gewoonlik op die aanpassing by die omgewing waarin hy hom bevind: baie welpies word gebore, maar min van hulle bereik volle wasdom. Die tiere word blind gebore en is daarom kwesbaar; gevolglik is hulle heeltemal afhanklik van hul ma. Dit duur omtrent 'n anderhalf jaar vir die tierwyfie om haar kleintjies te leer jag – hulle volg die ma se voetspore.

In 'n poging om met 'n wyfie te paar, volg die mannetjie die kenmerkende patroon van katagtiges: wanneer die tierwyfie die mannetjie aanvaar het, kopuleer die mannetjie en word die posisie behou deur die wyfie se nekvel vas te gryp. Sodra die paring voltooi is, probeer die wyfie die mannetjie wegklap. Die paring geskied vinnig en word meermale per dag herhaal – oor 'n tydperk van hoogstens tien dae. Die dragtigheid duur gemiddeld 103 dae.

In die natuur is die lewensverwagting van die tier vyftien jaar en ses-en-twintig jaar in gevangenskap. Daar word gemiddeld twee nakomelinge per wildlewende dierepaar grootgemaak. In dieretuine word die siklus met behulp van die mens verander deur keisersnees, kunsmatige bevrugting en kruising met ander spesies.

Die tierwelpies bly vir die eerste ses tot veertien dae blind, omdat 'n vlies hul oë bedek. Wanneer die oë "oopgaan" is hulle blou. Soos die tiertjies ouer word, sal die kleur verander na donkergoud. Die tiertjies word ook sonder hare gebore en is nog nie in staat om te loop nie. By geboorte wissel hul massa van 750 tot 1 600 g, na gelang van hul subspesie: 'n pasgebore tier is 200 maal ligter as 'n uitgegroeide tier.

Sodra die eerste kreet omtrent drie tot dertig minute na die geboorte gegee word, byt die tierwyfie die naelstring af en maak die kleintjies skoon. Die blinde pasgeborenes sal dan instinktief na die liggaamshitte en gevolglik die tepels van die wyfie begin soek deur rond te tas. Die gesoog begin tydens die eerste vier ure, en die eerste drie dae word hieraan bestee. Aanvanklik duur die drinkery tot 70% van die aantal ure per dag, maar dit verminder met verloop van tyd: dit daal na 60% na tien dae, 30% na veertig dae en slegs 10% na 90 dae, wanneer die tiertjies amper reg is om gespeen te word. Die tierwyfie verloor gou belangstelling in die welpies wat nog steeds nie roer nie – hulle word doodgebore beskou. Dus sal sy ook nie haar welpies dwing om te drink nie. Die tiermelk is baie ryk aan vet (lipiede) en eiwitte (proteïene) wat sorg vir snelle groei: die tierwelpie se massa vermenigvuldig eenhonderd maal oor die eerste twintig maande, waarna die voortgesette groei verlangsaam tot op twee jaar.

Die tierwyfie sal nie huiwer om haar welpies na ander lêplekke te dra om hulle teen roofdiere te beskerm nie. Tiertjies begin al op die ouderdom van een maand te speel. Elke werpsel het gewoonlik 'n dominante kleintjie wat gewoonlik 'n mannetjie is, maar dit is nie altyd so nie. Die wyfie tref veiligheidsmaatreëls deur die prooi na die lêplek te bring. Terwyl die welpies vreet, kan sy terselfdertyd 'n wakende ogie oor hulle hou. Die lêplek self moet egter skoon gehou word: daar word buite geëet, ontlas en urineer. Die kleintjies word ook gereeld skoongelek; dit verbeter bowendien nog hul bloedsomloop en die werking van die ingewande.

Slegs die wyfie leer die welpies; die mannetjie sal byna nooit inmeng nie, maar sal wel soms sy prooi met die wyfie en sy nageslag kom deel. Voordat veertig dae nie verby is nie, sal die wyfie nie die kleintjies vleis laat vreet nie. Daarna kan hulle die vleis begin lek en knaag totdat hulle gespeen is op agt maande. Op drie maande laat die wyfie hulle alleen in die lêplek agter terwyl sy gaan jag en bring die prooikarkas terug. In teenstelling met die leeutjies, eet tiertjies eerste. Sodra die wyfie sien haar kleintjies is dikgevreet, eers dan val sy self weg. Navorsing bewys ook die wyfie sal haar eie honger opsy skuif sodat die kleintjies eerste kan vreet. Die tierwyfie is geweldig beskermend en sal enige gevaar probeer vermy of doodmaak (hetsy tiermannetjies (selfs hul eie pa), mense, ens.).

Die wyfie leer die kleintjies jag tot op ongeveer 18 tot 28 maande. Hulle leer jag deur te kyk wat hul ma doen. Die welpies put genot daaruit om gevaarlike diere soos die buffel op te spoor, plat te trek en om te bring. Tussen ses en agt maande verken hulle die omgewing en maak jag op klein prooidiere: meestal voëls, maar durf as trop soms ook klein wildsbokkies aan. Op daardie ouderdom dwaal hulle nie verder as eenhonderd meter van hul ma af nie. Party katsoorte soos die jagluiperdwyfie vang die prooi lewendig sodat haar kleintjies praktiese jagondervinding kan opdoen wat ware grootte betref. Hierdie gedrag kom veel minder by die tier voor. Op een jaar kan die welpies selfstandig jag.

Die tiertjies kry hul vaste of permanente gebit op 12 tot 18 maande, wat van hulle voortreflike jagters maak. Rondom 18 tot 21 maande begin hulle al hoe meer oor die prooi te baklei. Gewoonlik verlaat die jong tiermannetjies die trop eerste. Die tiergesinnetjie spat uiteindelik uitmekaar wanneer die tierwyfie weer bronstig raak en sy die trop verlaat.

Die voortplantingswyse is die r-tipe, dit wil sê, "reaktief", as antwoord op omgewingsfaktore. Hierdie voortplantingswyse word afgelei van die aantal jong, dikwels onvolwasse welpies wat gebore word. Die betrokkenheid van albei ouers is gering, maar die welpies word ook vinnig groot en geslagsryp. Die bevolkingsgrootte hang ten nouste saam met die omgewing, die hoeveelheid kos wat beskikbaar is... dus, baie soortgelyk aan die patroon by knaagdiere of klein soogdiersoorte.

Die tier is egter nie heeltemal die r-tipe nie: hy is ten eerste 'n groot dier wat eers binne twee jaar volgroeid is. Ten tweede is die wyfie aansienlik gemoeid met die aanleer van jagmetodes sodat die kleintjies eendag selfstandig kan oorleef.

Op hierdie wyse kan die tierbevolking selfs na groot aantal vrektes weer vinnig herstel. 'n Tekenende bewyse hiervan is die jare toe tierjag weer toegestaan is, wat steeds so opgeteken staan. So word in 1933 sewe-en-twintig tiere in die provinsie Chitawan van kant gemaak, maar in 1936 word nege-en-vyftig ander in dieselfde gebied gedood. Die bevolking kon dus na hierdie slagtings vinnig weer inhaal. 'n Enkele langtermynondersoek rakende die groei van die tierbevolking bestaan wel. 'n Ondersoek is sedert 1963 in 'n voorheen tiervrye gebied in Rusland onderneem. Die eerste tier het in 1966 aangekom en die bevolking het binne slegs agt-en-twintig jaar tot twintig individue vermeerder. Dit dui op 'n gemiddelde jaarlikse aanwas van 6%.

In die natuur raak die tiere in die ouderdom van drie tot ses jaar geslagsryp by die mannetjies en ongeveer drie jaar by die wyfies. Die eerste voortplanting vind by die wyfies op gemiddeld drie- tot vierjarige leeftyd plaas en by die mannetjies op vier tot agt jaar.

Die paartyd kan dwarsdeur die jaar plaasvind, maar dit bereik 'n hoogtepunt wat wissel van streek tot streek: einde November tot begin April in Indië, Desember tot Februarie in Mantsjoerye en tussen Februarie en April in Nepal. Navorsing toon die saadproduksie en -gehalte is nie seisoensgebonde nie. Die estrum duur gemiddeld nege dae lank. Die siklus word elke 15 tot 20 dae in die wildernis teenoor 40 dae in gevangenskap hervat. Sou 'n werpsel verlore gaan, kom die volgende estrus gemiddeld twee weke vroeër by dié in gevangenskap voor.

Hoewel valse estrusse glo by die Ranthambore Nasionale Park gerapporteer is, is hierdie gedrag by die tier nie bevestig nie.

Wanneer die wyfie bronstig is maak sy haar aanwesigheid bekend deur te steun en te brul. Sy sal ook 'n reukspoor agterlaat. Die geroep kan nogal gereeld voorkom: tot so 69 brulle al om die kwartier.

Sodra die wyfie 'n onbekende mannetjie teëkom, hou sy haar eers op 'n behoorlike afstand, grom vir hom en staan gereed om tot die aanval oor te gaan. Van liewerlee kom die paartjie dan nader na mekaar toe, totdat hul snorbaarde aan mekaar raak. Wanneer hulle mekaar die hof maak, kom die kontak dikwels voor: die tiere knibbel aan hul bekke ("soen") en aai teen mekaar. Wanneer die wyfie gereed is, neem sy die kenmerkende houding van die katte in deur te gaan lê (wat bekend staan as "lordose" ["vooroor gekrom"; "na agter gebuig" m.b.t. die werwelkolom], met die voorpote wat voor haar uitgestrek lê en die agterbene wat halfpad hurk). Die mannetjie klim dan op haar met 'n halfgehurkte houding, sonder om sy maatjie plat te druk. Die mannetjie gaan dan by die wyfie in, laat 'n metaalklinkende kreet en gryp dan tydens die saadstorting die plooie van die nekvel vas. Moontlik is hierdie nekvelgreep bedoel om die paar in die regte posisie te dwing tydens ejakulasie; maar dit is gevaarlik en kan by onervare paartjies tot die wyfie se dood lei. Uiteindelik glip die wyfie onder die mannetjie uit, draai dan dikwels teen die mannetjie en probeer hom klap, voordat daar 'n rusperiode intree.

Die tiermannetjie se penis is soos by die ander katsoorte bedek met stekeltjies wat terugwaarts wys (of, weerhakies). Sodra die fallus onttrek word, skraap dit die vaginale wande wat ovulasie by die wyfie kan prikkel. Hierdie stekeltjies kan vir die wyfie seer wees, wat dan ook haar gewelddadige gedrag na die afloop van die paring kan verklaar.

Die tiere paar meermaal, dag en nag; die paring geskied gou (vyftien tot dertig sekondes), maar kan tot vyftig keer per dag herhaal word. Die rusperiode duur tussen vyf tot twintig minute. Die ritme van die paring begin afplat op die vyfde dag, nadat 'n klimaks op die derde dag bereik is.

Wanneer die aandrooi stadig sy lampe uitdraai, gaan die twee saam op die jag uit. Wanneer 'n ander mannetjie hom voordoen, is 'n skyngeveg tussen die twee mannetjies op hande (dit kan op sy minste slegs 'n stofwolkopskoppery wees deur vreesinboeseming). Die swakkere moet die aftog blaas. Geen homoseksuele gedrag is al waargeneem nie. Die mannetjie sal met enige bronstige wyfie paar, al is sy ook verwant. Tydens paartyd bly die mannetjie getrou aan die wyfie, ook wanneer ander tierwyfies terselfdertyd op hitte is. Maar as haar bronstyd eers verby is, gaan soek die mannetjie 'n ander wyfie.

Die dragtigheid duur tussen 93 en 114 dae; gemiddeld 103 dae. Eers op twee en 'n half maande val die dragtigheid op, en eers tien dae voor die werping is die pens werklik opgeblase. Die tierwyfie is dan kwesbaarder vir aanvalle en hongersnood.

Die eerste waarneming van die aantal welpies in 'n lêplek dagteken uit die 17de eeu toe die Mogolkeiser Jahangir die werping van drie tierwelpies aangeteken het. Die wyfie kan een tot sewe kleintjies kry, maar die gemiddelde is twee tot drie. Slegs twee gevalle in gevangenskap is bekend waar sewe tiertjies die lewenslig gesien het. Die Indiese dieretuine lewer 2,9 welpies per werping, terwyl die wildernis 2,98 welpies per werping oplewer.

Voor die werping soek die tierwyfie 'n lêplek wat versteek is, soos 'n grot of 'n plekkie onder rotse of 'n skuiling van digte bosbedekking of ruigte. Die grond is of word eenvoudig vertrap en geen verdere moeite word met die kuil gedoen nie. Geen werping kon in die natuur nog waargeneem word nie. In die gevangenskap blyk dit die duur van die werping staan in wedersydse betrekking tot hoe gespanne die tierwyfie is. 'n Gespanne tierwyfie sal haar kleintjies gouer die wêreld inbring, sodat die hele proses afhangend van die aantal welpies tussen een en agttien ure kan duur. Die tierwyfie lek haar vulva en trek haar boude saam. Dan staan sy op, of gaan soms sit en lig die een agterpoot op, om die kleintjie uit te help. Die tussenpose by twee geboortes is meestal 10 tot 20 minute. Tussen elke werping vreet die tierwyfie die naelstring, die amnion (binneste vrugvlies) en die nageboorte op; dit is proteïenryke voedsel.

Na ongeveer agttien tot twintig maande na die geboorte van die tierwelpies begin die estrussiklus by die moeder van voor af. Die interval tussen twee werpings wissel van twintig maande tot twee en 'n half jaar. Daar is al twee keer waargeneem indien die werpsel binne die eerste twee weke na die werping vrek, sal die tussentyd verkort word tot agt maande.

Navorsing in Chitwan, Nepal bevind 34% welpies haal nie hul eerste jaar nie; die vrektesyfer in die tweede jaar is 29%. In die eerste jaar vrek 73% van die hele werpsel weens faktore soos oorstroming, brand of welpies wat doodgemaak word. Laasgenoemde rede is die vernaamste doodsoorsaak by welpies onder een jaar oud: die welpies word soms deur ander mannetjies gedood wat die grondgebied van hulle vaders afneem of binnedring. In die tweede jaar is die vrektes van 'n hele werpsel heel seldsaam: die vrektes bereik hier slegs 29%. Teen hierdie tyd het die ervaring van die tierwyfie en die sosiale stabiliteit in die territorium waar die welpies gebore is hul oorlewingskanse aansienlik verbeter. 'n Gebied wat lank deur dieselfde tiermannetjie bewoon en gepatrolleer word bied groter sekerheid vir die kleintjies se toekoms as 'n gebied wat onlangs deur 'n ander mannetjie verkry of voortdurend deur 'n aantal ander mannetjies begeer word. Dit is moeilik om die doodsoorsaak van wildlewende tiere presies vas te stel, omrede hierdie katsoort sku van aard is. Rondswerwende tiere is wel baie kwesbaar vir hongersnood en aanvalle deur spesiegenote en die mens. Tiere wat pas hul moeders verlaat het loop eweneens die risiko van hongersnood, slaags raak met ander diere en jagwonde opdoen.

Die gegewens wat in die Chitawan en Nagarhole Nasionale Parke versamel is kan die geraamde sterftesyfers in die volgende "klasse" tiere indeel: die jongste tiere (onder een jaar oud) is die kwesbaarste (40%), dan volg die rondswerwende tiermannetjies (35%) en tierwyfies (30%), en uiteindelik teelmannetjies (20%) en -wyfies (10%) wat wel hul eie grondgebied het. Jong, onvolgroeide tiere (een tot twee jaar oud) van albei geslagte het ook 'n lae vrektesyfer (10%). Die lewensverwagting is na raming 26 jaar in gevangenskap en tussen 8 tot 10 jaar in die natuur; die rekord by laasgenoemde is 15 en 'n half jaar. Die tier is vanaf sy veertiende lewensjaar onvrugbaar.

In Nepal, nog altyd in Chitawan, toon navorsing oor meer as twintig jaar dat die gemiddelde tydperk waarin 'n individu voortplant by wyfies ietwat meer as ses jaar en by mannetjies minder as drie jaar is. Die gemiddelde aantal nakomelinge uit een wyfie wat onafhanklikheidstadium bereik is 4,54 en slegs 2 van hulle sal weer voortplant; uit een mannetjie is dit gemiddeld 5,83 wat onafhanklikheidstadium bereik en 1,99 nakomelinge wat weer sal voortplant. Die geslagsverhouding van die tier is in die orde van 1.

Die tier leef langer in die beskermende omgewing wat die dieretuin bied: vrektes deur hongersnood of wonde is baie seldsaam. Uit die 347 vrektes in Indiese dieretuine in die jaar 2000 is byna 20% van die gevalle toe te skryf aan asemhalingsprobleme (verstikking ("asfiksie"), tering ("tuberkulose"), longontsteking ("pneumonie")), spysverteringsprobleme (ontsteking van die slymvlies van die maag ("gastritis"), ontsteking van die slymvliese van die maag en die dunderm ("gastro-enteritis"), maagswere, lewerontsteking ("hepatitis"), buikvliesontsteking ("peritonitis")) of gedragsafwyking (kannibalisme, …). Die merendeel van die vrektes het tydens die winter plaasgevind en die vrektesyfer 2000 in die Indiese dieretuine was 8,26%.

Die tier plant goed in gevangenskap voort. Party dieretuine wend hul tot voorbehoedmiddels of genadedood om die bevolkingsgetalle in toom te hou. Aan die ander kant weer kan teelsentra die welpies vroegtydig uit die moeder haal, sodat sy opnuut weer bronstig kan raak en hoogstens tot drie werpsels per jaar die lewe skenk. Terugteling, "in situ"-bewarings- en navorsingsprogramme (i.v.m. die biologie en gedrag) in sowel die natuur as gevangenskap dra elkeen hul deeltjie by om die tierbevolking aan die lewe te hou.

Om hierdie spesie op 'n volhoubare wyse te bewaar en gesond te hou, span dieretuine saam om die genetiese diversiteit van die eksemplare in gevangenskap te handhaaf deur teelprogramme van stapel te stuur: die Siberiese tier is byvoorbeeld die fokuspunt van die Europese teelprogram, "European Endangered species Programme" (EEP), en die Amerikaanse "Species Survival Plan" (SSP).

Die Siberiese tiermannetjie kan in gevangenskap aanvallend teenoor die wyfie optree wanneer hulle mekaar teenkom, veral as sy hom nie geval nie.

Voortplanting by tiere in gevangenskap is moontlik deur middel van kunsmatige bevrugting. Die hoofvoordeel is die gemaklike "oordra" van die saadselle van 'n eksemplaar in gevangenskap, sonder om die mannetjie en wyfie byeen te bring. Nog 'n voordeel is die versameling van saadselle by 'n wildlewende eksemplaar. By groot katte word saadselle verkry deur elektro-ejakulasie; die sperma kan dan teen kamertemperatuur, 4ºC of bevrore geberg word. Die ovulasie moet deur die veearts aangehelp word, wat byvoorbeeld geslagshormone (soos gonadotrofiene) by die wyfie inspuit. Kunsmatige bevrugting is egter selde 'n bekroonde sukses, waarskynlik vanweë die middelmatige gehalte van die saadselle. Die persentasie normale saadselle is ongeveer 50% by die Soematraanse tier en meer as 60% by die Siberiese tier. Enkele kere geluk dragtigheid einduit wel wanneer vars saadselle binne die vagina of binne die baarmoeder gespuit word. Laasgenoemde metode werk doeltreffender.

'n Europese spermbank vir die Soematraanse en Siberiese tier is in die jaar 2004 deur die Zoological Society of London in die lewe geroep. Navorsing deur die Centre for Cellular and Molecular Biology (CCMB) bevind die beweeglikheidsgrense van saadselle wat bevrore was is slegter (die saadselle beweeg stadiger en hulle bane is minder vlak), maar die vrugbaarheid van die saadselle self word nie aangetas nie.

Op 'n heel toevallige of afgedwonge wyse kan die tier in gevangenskap soms met ander katagtiges voortplant wat hy nooit in die natuur sou teëkom nie, dikwels as gevolg van die aardrykskundige afstand- of gedragsverskil. Kruisings tussen subspesies (soos byvoorbeeld die Siberiese en Bengaalse tier) en met die leeu is bewys. Hierdie katkruisings, genaamd die "lier" (leeumannetjie met tierwyfie) en "tierleeu" (tiermannetjie met leeuwyfie), is oor die algemeen onvrugbaar. Seldsame gevalle van voortplanting van vroulike kruisings met 'n tier- of leeumannetjie is egter al aangeteken.

Die "dogla" is 'n legendariese Indiese katagtige wat by die aanvang van die 20ste eeu heel dikwels as die natuurlike kruising tussen tier en luiperd beskou word.

In die dieretuine word tierwyfies met 'n valkoog dopgehou, hetsy onder kamerabewaking of deur die aanwesigheid van sekere mense wat die tierwyfie self naby haar toelaat. Die geringste gesondheidsprobleem kan dan vasgestel word. Die fetus(se) kan byvoorbeeld vassit of in stuitligging (waar die fetus nie tydens die laaste weke gedraai het om met sy kop na onder te lê nie) of enige ander komplikasie verkeer. In die natuur beteken dit 'n gewisse dood vir die tierwyfie en haar welpies, maar in die gevangenskap is dit moontlik om 'n keisersnee uit te voer: die tierwyfie Tinka van die Servion-dieretuin is so gered. Die keisersnee maak egter die tepels seer en noop die dieretuin om die tierwelpies hans groot te maak.

Verwerping van die welpies in gevangenskap is hoog; by besondere teelomstandighede (byvoorbeeld die blootstelling van die wyfie en haar welpies) is spanning nodig. Indien die wyfie nie haar kleintjies kan soog nie, moet hulle deur die instansies hans grootgemaak word en die tiermoeder se werk naboots. Die heilsame werking op die spysvertering en bloedsomloop wanneer die welpies deur die moeder skoongelek word, moet byvoorbeeld nageboots word deur 'n wattetjie in lou water te doop en aan te wend. Aanneming van die tierwelpies deur ander dierespesies soos deur 'n teef of varksog bied nog 'n moontlike uitweg.

 'n Tierwyfie wat haar kleintjies grootgemaak het – en nie bronstig was nie – het doelbewus met 'n vreemde tiermannetjie gepaar. Moontlik was die bedoeling om te keer dat haar kleintjies deur die vreemdeling aangeval word.
Stel hierteenoor 'n man (mens) s'n wat normaalweg gemiddeld 70% is.
Baie hoë toedienings van saadselle is gebruik.


</doc>
<doc id="126747" url="https://af.wikipedia.org/wiki?curid=126747" title="Cleveland, Johannesburg">
Cleveland, Johannesburg

Cleveland is 'n voorstad van Johannesburg, 8 km oos van die stadsaal.

Dis geleë aan die spoorlyn na Germiston, oos van Denver, suid van Malvern en wes van Malvern-Oos, 'n voorstad van Germiston. Die noordwestelike deel van die voorstad bestaan uit nederige woonhuise, meestal in 'n vervalle toestand, en die ooste en suide uit nywerheidspersele. Die spoorlyn en Hoofrifweg sny Cleveland in twee.

Amerikaanse mynboumasjieneriefirmas het hul bergpersele en bouterreine reeds sedert 1903 in Cleveland en Denver gehad; daarom is albei voorstede na Amerikaanse stede, Cleveland in Ohio en Denver in Colorado, genoem. Soos talle voorstede wes en noordwes van Cleveland is dit op die oorspronklike plaas Doornfontein geleë.

Volgens die sensus van 2011 het Cleveland destyds 2 280 swart inwoners uit 'n totaal van 2 341 gehad. Net 37 was bruin, 20 wit en 2 Asies of Indiërs, terwyl een hom of haar as "ander" geklassifiseer het. In die sensus van 2001, toe die voorstad se grense ietwat anders was, was van die totale bevolking van 1 123 1 003 swart, 48 wit, 42 Asies of Indiërs en 30 bruin.



</doc>
<doc id="126748" url="https://af.wikipedia.org/wiki?curid=126748" title="Hartoorplanting">
Hartoorplanting

'n Weergalose prestasie in die mediese geskiedenis van die wêreld is die nag van Saterdag, 3 Desember 1967 in ons eie land behaal. In 'n middernagtelike operasie van langer as vyf uur het 'n span hartchirurge en mediese tegnoloë van die Groote Schuur-hospitaal in Kaapstad die eerste hartoorplanting in 'n mens gedoen. 

'n Joodse sakeman van Seepunt, Louis Washkansky (53) was die eerste ontvanger van 'n oorgeplante hart. Weldra sou sy naam in groot opskrifte in elke nuusblad van die wêreld verskyn, saam met die van die leier van die hartspan, prof. dr. Christiaan Neethling Barnard. 

Die eerste hartskenker was mej. Denise Darvall. Sy en haar moeder is die Saterdagmiddag omtrent 'n kilometer van die Groote Schuur-hospitaal deur 'n motor omgery. Haar moeder is op slag dood. Daardie middag was die bewustelose Denise bestem om onwetend 'n rol in een van die grootste mediese dramas van alle tye te speel. Haar brein was onherstelbaar beskadig, maar haar hart het nog geklop. Kort voor middernag het twee dokters die gebroke mnr. Edward Darvall, Denise se vader, in die hospitaal genader. "Ons het ons bes gedoen, niks kan u dogter se lewe red nie." Toe vra hulle hom of hy sou toelaat dat sy dogter se hart op 'n sterwende man oorgeplant word. Mnr. Darvall het ingestem.

Denise se hart het kort voor middernag gaan staan. Narkose is op Louis Washkansky toegedien. Denise se hart is eers met koue bloed uit 'n hart-longmasjien verkoel, en toe verwyder. Dit is ondersoek en onbeskadig bevind. In die operasiesaal langsaan het prof. Chris Barnard sonder tydsverspilling Washkansky se borsholte oopgesny en sy ou hart verwyder. "Dit was my oomblik van waarheid," sou prof. Barnard later sê, "pas nadat ek Washkansky se hart uitgehaal het. Voor my het 'n man sonder hart gelê, maar wat tog leef. " 

Die nuwe, verkoelde hart was veel kleiner as Washkansky se oue, en moes reg geknip en gemeet word om in sy borskas te kom. Toe is die bloedstroom geleidelik verwarm. Die hart het nie geklop nie. Almal was baie gespanne. Eensklaps het die nuwe hart begin fibrilleer. Die senuvesels in die hartkamer het die hartspier begin opwek. Maar die hart het nie geklop nie, en daar is besluit om 'n elektriese skok toe te dien. Met die eerste skok het die hart begin klop. 

"Hemel, dit gaan werk!" was Chris Barnard se verheugde uitroep. Die hart het bestendig geklop. Die wêreld se eerste hartoorplanting het geslaag. Na verdere toetse was die operasie afgehandel en dr. Barnard het uitgestap. Later is die lede van die hartspan huis toe. Dit was Sondagmore. Een van hulle, dr. Marius Barnard, Chris Barnard se broer, is eers kerk toe, na die Nederduitse Gereformeerde Kerk, die kerk van sy sendelingvader. 

"Ek het altyd geglo," het Marius gesê. "Nou glo ek sterker as ooit." Prof. Chris en dr. Marius Barnard het in die sendingpastorie op die Karoodorp Beaufort-Wes grootgeword. Die Barnards het 'n eenvoudige, byna armoedige bestaan gevoer. Adam, vader van die twee beroemde dokters, het hom die lewensdoel gestel om die Evangelie onder die Kleurlinge te verkondig en om sy vier seuns 'n behoorlike opvoeding te gee. Op R40 per maand het hy nie alleen vir sy vrou en seuns gesorg nie, maar dit ook reggekry om drie van hulle universiteit toe te stuur. 

"Die wonderwerk van Groote Schuur," het 'n Amerikaanse tydskrif die wêreld se eerste hartoorplanting genoem. Hierdie wonderwerk sou sonder 'n ander belangrike lid van die hartspan onmoontlik gewees het. Hy is dr. M. C. Botha, die immunoloog of weefselkeurder. Dr. Botha moet as een van die wêreld se grootste deskundiges op die gebied van orgaan-verwerping beskou word. 

Die witbloedselle van die liggaam is die "soldate" van die bloed. Hul taak is om enige vreemde stowwe wat in die liggaam kom, aan te val. Die wit selle kan ongelukkig nie onderskei tussen 'n nadelige siekte en 'n vreemde orgaan wat met die beste bedoelings oorgeplant word nie. Nou het medici daarin geslaag om weefsels te tipeer, sodat vooruit vasgestel kan word of een liggaam se weefsel met 'n ander versoenbaar sal wees of Die. Die tegniek van weefseltipering is een van die-maniere om verwerping te bekamp. 

Agtien dae na sy operasie is Louis Washkansky oorlede -aan longontsteking, nie aan die verwerping van sy nuwe hart nie.  In die V.S.A. is intussen 'n hart in 'n baba oorgeplant, wat net 60 uur daarna geleef het. Die derde hartoorplanting was die in dr. Philip Blaiberg, weer deur prof. Barnard. Hierdie keer was die skenker 'n Kleurling, Clive Haupt. 'n Tyd lank was dr. Blaiberg die wêreld se enigste oorlewende hartoorplantingspasiënt, maar hy is·oorlede negentien maande nadat hy sy nuwe hart ontvang het. Prof. Barnard se derde hartoorplantingspasiënt, mnr. Pieter Smith, het 21 maande na die operasie gesterf. 

Teen daardie tyd is hartoorplantings al in verskeie lande van die wêreld gedoen, asook in Durban. Altesame 101 hiervan was in 1968, toe dit 'n prestige-operasie begin word het, maar die resultate was nie altyd goed nie. 

Prof. Barnard se vierde hartoorplanting is op 7 April 1969 gedoen, maar die pasiënt het net 'n maand met sy nuwe hart gelewe. Net daarna, op 17 April 1969, het mej. Dorothy Fisher (38), tot dusver Suid-Afrika se langste oorlewende hartoorplantingspasiënt, die hart van 'n onbekende 58-jarige Kleurling ontvang. Sy was die eerste vrou in Suid-Afrika wat 'n hart ontvang het, en het op 17 April 1978 reeds nege jaar na die oorplanting gelewe. Einde 1974 was reeds meer as 200 hartoorplantings in die wêreld gedoen. Op 25 November 1974. het die Barnard-span in Kaapstad 'n nuwe prestasie behaal toe hulle die hart van 'n tienjarige meisie in 'n 58-jarige ingenieur oorgeplant het sonder om sy siek hart te verwyder. Die operasie, waarin die twee voorste linkeratriums asook die twee groot are van die linkeronderhartkamers aan mekaar gekoppel is, was die eerste van sy soort in die wêreld. Die nuwe hart, wat as "hulp" vir die siek hart gedien het, het langs die oue geklop. Drie jaar later was daar al 17 van hierdie sg. "abbaharte" oorgeplant, en het dertien van die ontvangers nog gelewe. In die vierde abbahartoorplanting is ook twee gangmakers in die pasiënt oorgeplant om sy twee harte te beheer. Een van die gangmakers is later uitgehaal. 

In November 1977 het prof. Barnard weer opspraak verwek deur 'n bobbejaanhart in 'n Italiaanse vrouepasient oor te plant in 'n laaste poging om haar lewe te red. Sy is 'n paar uur later oorlede omdat die hart te klein was. 'n Sjimpanseehart sou groter en sterker wees, het prof. Barnard verklaar, en dieselfde jaar een oorgeplant in 'n 59-jarige ge-oktrooieerde rekenmeester van Kaapstad. Ook hy is vyf dae later oorlede. Weens die intense ver-werping van die vreemde weefsel was dit duidelik dat bobbejaan-of sjimpanseeharte selfs nie eens tydelik van enige nut kan wees nie, en prof. Barnard het dus besluit om hierdie tegniek te laat vaar. 

Kort hierna is die abbahart wat mnr. J. J. A. van Rooyen van Stellenbosch drie maande tevore ontvang het, weer verwyder nadat dit gaan staan het. Hy het voorheen aan totale hartversaking gely. Dit was nog 'n deurbraak vir prof. Barnard toe hy bewys het dat mnr. Van Rooyen se eie hart intussen so herstel het dat hy nie meer die abbahart nodig gehad het nie. 

Die weg wat prof. Chris Barnard ingeslaan het, was 'n gevaarlike een, wat hom baie kritiek op die hals gehaal het. Maar die tyd het bewys dat hy reg gehandel het en tereg as een van die grootste baanbrekers van die mediese wetenskap beskou kan word. 

Die hart is maar net 'n pomp. Dit het geen ander funksie in die liggaam nie en mens kan dus sy pompaksie op twee maniere vervang: of deur 'n ander, gesonde hart in die siek hart se plek te sit, of deur 'n meganiese pomp te maak wat die hart vervang. Laas-genoemde moontlikheid word tans ondersoek en daar is baie kenners wat dit as die uiteindelik beste metode beskou. 

Omdat 'n hartoorplanting so ernstig is, word natuurlik gesorg dat slegs pasiënte wat anders sekerlik sou sterf, gekies word om nuwe harte te ontvang. Die eerste hartoorplantingspasiënt was so siek dat hy sonder 'n nuwe hart binne dae sou gesterf het. Mettertyd, wanneer ons tegnieke beter word, sal mense met hartkwale wie se alge-mene gesondheidstoestand egter redelik is, gebruik kan word en dan sal die resultate natuurlik ook. verbeter. 

Wanneer besluit is om 'n hartoorplanting te doen, moet 'n skenker gevind word wat tot dieselfde bloed-en weefselgroep as die ontvanger behoort. Soos verwag kan word, neem dit soms dae of weke voor so 'n geskikte skenker eindelik opdaag. Die hartspan moet gereed staan, en elke ernstig-beseerde persoon wat as skenker in aanmerking kom, word haastig ondersoek om te sien of sy bloed geskik is. As die regte persoon gevind word, moet eers toestemming van sy naasbestaandes verkry word. Dan kan die hartspan begin werk. 

Sodra die dokters vasgestel het dat die skenker dood is, word die borskas baie vinnig oopgemaak en die hart uitgehaal. Die skenker se bloed word met 'n soutoplossing uitgespoel en· die hart word verkoel om te voorkom dat die weefsel degenereer. Nou is die hart gereed vir oorplasing. 

Die pasiënt wat die hart moet ontvang, word intussen onder narkose geplaas en sy borskas wyd oopgesny. Nou word pype aan die hoofslagare en die hoofare geheg sodat die bloed na 'n hart-longmasjien, wat sowel die funksie van die hart as die van die longe kan oorneem, omgelei kan word. Die masjien pomp dus nou die bloed en vul die suurstofinhoud daarvan aan. Sodra al die buise in posisie is en die span wat die donor (skenker) voorberei, gereed is, word die are afgebind, die hart-longmasjien in werking gestel en die hart uit die pasiënt se liggaam verwyder. Die masjien kan nou vir 'n baie lang tyd voortgaan om hart en longe vir die pasiënt te speel, en die chirurg het dus voldoende tyd om die nuwe hart in die borskas te plaas. 

Die slagare word aanmekaar geheg met fyn sydraadjies, en wanneer alles goed dig is, word die klemme op die are verwyder en die bloed vloei deur die nuwe hart. In hierdie stadium word die hart-longmasjien nog nie afgeskakel nie; dit word geleidelik gedoen eers wanneer dit seker is dat die nuwe hart goed klop. Om die nuwe hart aan die gang te sit, is 'n elektriese skokkie dikwels nodig. Die pasiënt se bloeddruk word noukeurig dopgehou en wanneer alles weer goed lyk, word die buise uitgehaal en die borskas toegewerk. 

Na afloop van die operasie begin die chirurg se groot probleme eers. Die nuwe hart word deur die liggaam beskou as 'n vreemde voorwerp, en die liggaam sal pro beer om dit te verwerp. Hierdie verwerpingsneiging is permanent, en die pasiënt moet vir die res van sy lewe medisynes drink wat die verwerpingsmeganisme van sy liggaam onderdruk. As hy ophou, sal sy nuwe hart dadelik vir sy weefsels onaanvaarbaar word. Ongelukkig is die verwerpingsmeganisme dieselfde as die verdedigingsapparaat teen kieme, en dus is die pasiënt wat die onderdrukkingsmiddels drink, nie teen infeksie bestand nie. Die geringste ontstekinkie, wat vir 'n normale persoon onbenullig sou wees, is vir hierdie pasiënte lewensgevaarlik. 

Die eerste paar weke na die operasie word die pasiënt in 'n absoluut steriele kamer gehou. Selfs die mense wat hom verpleeg, word gereeld elke dag ondersoek om te verseker dat hulle geen infeksies dra nie. 


</doc>
<doc id="126750" url="https://af.wikipedia.org/wiki?curid=126750" title="Denver, Johannesburg">
Denver, Johannesburg

Denver is 'n nywerheidsvoorstad in die ooste van Johannesburg, aan die spoorlyn na Germiston en Hoofrifweg, sowat 6 km oos van die stadsaal. In die weste word dit begrens deur Benrose, in die noorde deur Jeppestown en Malvern, en in die ooste deur Cleveland. Die Frans Oberholzer-snelweg vorm die suidelike grens. Net 'n baie klein gedeelte van die voorstad in die noordwestelik uithoek, noord van die voorstad, bestaan uit formele woonhuise; origens bestaan dit uit nywerheidspersele en 'n plakkerskamp in die weste sowel as ooste, albei aan Hoofrifweg.

Denver is aangelê op 25 ha van die plaas Doornfontein, waarop al die oostelike voorstede van Johannesburg mettertyd aangelê is. Die eienaar van die grond, F.J. Bezuidenhout, na wie Bezuidenhoutsvallei genoem is, het die grond in 1893 aan J.H. Strutton verhuur vir die daarstelling van plantasies en tuine. Dit is later aan 'n maatskappy verkoop en in Oktober 1898 is verlof toegestaan om 'n dorpsgebied aan te lê. Voor en kort ná die Tweede Vryheidsoorlog het sekere mynboumasjieneriefirmas uit die VSA hul werwe hier opgerig en is die voorstad na die hoofstad van die Amerikaanse deelstaat Colorado, Denver, genoem.

Op 31 Mei 1900 het dr. F.E.T. Krause, wat in beheer was van die Goudstad namens die Zuid-Afrikaansche Republiek, uitgery na Denver om lord Roberts te ontmoet ten einde die dorp oor te gee, waarna die twee saam Johannesburg binnegery het.

Vroeër jare was in die omgewing van Denver so 'n groot wit bevolking dat dit van 1910 tot 1933 die naam van 'n kiesafdeling vir die Volksraad was (sien Denver). Volgens die sensus van 2011 was Denver se totale bevolking destyds 7 257, van wie 7 104 swart was, 85 "ander", 25 bruin, 24 wit en 19 Asies of Indiërs. In die sensus van 2001, toe die voorstad kleiner was as vir 2011 se sensusdoeleindes en nie die plakkerskamp in die weste ingesluit het nie, was die totale bevolking 5 092, van wie 4 818 swart was, 160 wit, 78 bruin en 36 Asies of Indiërs.



</doc>
<doc id="126751" url="https://af.wikipedia.org/wiki?curid=126751" title="Basjkiriërs">
Basjkiriërs

Die Basjkiriërs (Basjkiers: Башҡорттар, "Başqorttar", [bɑʂqʊrtˈtɑr]; Russies: Башкиры, "Baškiry", [bɐʂˈkʲirɨ]) is 'n Turkse etniese groep inheems aan die outonome republiek Basjkortostan in Rusland, weerskante van die Oeralgebergte. Hulle praat Basjkiers, 'n Turkse taal, as moedertaal en Russies as tweede taal. Die Basjkiriërs is hoofsaaklik aanhangers van die Soennitiese Islam, gevolg deur 'n klein minderheid Oosters-Ortodokse Christene.
Basjkiriërs vorm die vierde grootste etniese groep in Rusland en maak sowat 1,2% van dié land se bevolking volgens die sensus van 2010 uit. Die meeste Basjkiriërs leef in die outonome republiek Basjkortostan (Rusland), gevolg deur Kasakstan.


</doc>
<doc id="126752" url="https://af.wikipedia.org/wiki?curid=126752" title="Tsjoewasjiërs">
Tsjoewasjiërs

Die Tsjoewasjiërs (Tsjoewasjies: чӑваш, [t͡ɕəˈʋaʂ]; Russies: чуваши, [t͡ɕʊˈvaʂɨ]) is 'n Turkse etniese groep inheems aan die outonome republiek Tsjoewasjië in Rusland. Hulle praat Tsjoewasjies, 'n Turkse taal, as moedertaal en Russies as tweede taal. In teenstelling met die ander Turkse volke in Rusland wat hoofsaaklik Islamities is, is die meeste Tsjoewasjiërs aanhangers van die Oosters-Ortodokse Kerk.
Tsjoewasjiërs vorm die vyfde grootste etniese groep in Rusland en maak sowat 1,1% van dié land se bevolking volgens die sensus van 2010 uit. Die meeste Tsjoewasjiërs leef in die outonome republiek Tsjoewasjië (Rusland), gevolg deur ander voormalige lande van die Sowjetunie.


</doc>
<doc id="126753" url="https://af.wikipedia.org/wiki?curid=126753" title="Arginien">
Arginien

Arginien (afgekort as Arg of R) is 'n α-amino suur wat gebruik word in die biosintese van proteïene. Dit word deur die kodons CGU, CGC, CGA, CGG, AGA, en AGG gekodeer. Dit bevat 'n α-aminogroep, 'n α-karboksielsuurgroep, en 'n syketting wat bestaan uit 'n 3-koolstof reguit alifatiese ketting wat eindig in 'n guanidinogroep. By fisiologiese pH, is die karboksielsuurgroep gedeprotoneer (−COO), die aminogroep is geprotoneer (−NH), en die guanidinogroep is ook geprotoneer om die guanidiniumvorm (-C-(NH)) te gee, sodat arginien 'n positief gelaaide alifatiese aminosuur is. Dit is die voorloper vir die biosintese van stikstofoksied.

In die mens word arginien geklassifiseer as 'n semiessensiële of voorwaardelik essensiële aminosuur, afhangende van die ontwikkelingsfase en gesondheidstatus van die individu. Vroeggebore babas is nie in staat om arginien te sintetiseer nie, maar gesonde volwasse mense benodig nie arginienaanvulling nie, want dit is 'n komponent van alle proteïen-bevattende voedsel en kan in die liggaam gesintetiseer word vanaf glutamien via sitrullien.

Arginien is vir die eerste keer uit lupien- en pampoensaailinge geïsoleer deur die Duitse chemikus Ernst Schulze en sy assistent Ernst Steiger. Hulle het die struktuur in 1886 bevestig en gepubliseer.

Arginien is 'n voorwaardelik essensiële aminosuur by die mens en knaagdiere: afhangende van die gesondheidstatus of lewensiklus van die individu mag dit noodsaaklik wees in die dieet of nie. Byvoorbeeld, terwyl gesonde volwassenes in hulle vereiste vir arginien kan voorsien, benodig onvolwasse en vinnig groeiende individue arginien in hul dieet, en dit is ook noodsaaklik onder fisiologiese stres, byvoorbeeld tydens die herstel van brandwonde, beserings en sepsis, of wanneer die dunderm en niere, wat is die hoofsetels van arginienbiosintese is, beskadig is. Dit is, egter, 'n essensiële aminosuur vir voëls, omdat hulle nie 'n ureumsiklus het nie. Vir baie karnivore, byvoorbeeld, katte en honde, is arginien is noodsaaklik: na 'n maaltyd, produseer hul hoogs doeltreffende proteïenkatabolisme groot hoeveelhede van ammoniak wat deur die ureumsiklus verwerk moet word, en as daar nie genoeg arginien beskikbaar is nie, kan die gevolglike ammoniak toksisiteit dodelik wees. Dit is nie 'n probleem in die praktyk nie, omdat vleis voldoende arginien bevat om hierdie situasie te vermy.

Dierbronne van arginien sluit in vleis, suiwelprodukte en eiers, en plantbronne sluit in sade van alle soorte, byvoorbeeld graan, boontjies en neute.

Arginien word uit sitrullien gesintetiseer as deel van die arginien en prolien metabolisme deur die opeenvolgende aksie van die sitosolensieme argininosuksinaat sintetase en argininosuksinaat liase. Dit is 'n duur proses in terme van biochemiese energie, want vir elke molekuul van argininosuksinaat wat gesintetiseer word, word een molekuul van adenosientrifosfaat (ATP) gehidroliseer tot adenosienmonofosfaat (AMP), wat twee ATP ekwivalente opgebruik.

Sitrullien kan uit verskeie bronne verkry word:
Die biochemiese paaie wat arginien, glutamien en prolien verbind is omkeerbaar, sodat die netto benutting of produksie van hierdie aminosure hoogs afhanklik is van die tipe sel en ontwikkelingsfase.

Sintese van arginien vind hoofsaaklik via die derm–renale as plaas: die epiteelselle van die dunderm produseer sitrullien, hoofsaaklik uit glutamien en glutamaat, wat in die bloedstroom na die proksimale buisselle van die nier vervoer word, waar dit na arginien omgeskakel word, wat terugkeer na die bloedstroom. Dit beteken dat verswakte dunderm of nierfunksie arginiensintese kan verminder, sodat meer daarvan in die dieet benodig word.

Sintese van arginien uit sitrullien vind ook op 'n lae vlak in baie ander selle plaas, en sellulêre kapasiteit vir arginiensintese kan aansienlik toeneem onder omstandighede wat die produksie van induseerbare stikstofoksiedsintase (iNOS) verhoog. Dit laat sitrullien, 'n neweproduk van die NOS-gekataliseerde produksie van stikstofoksied, herwin word tot arginien via die sitrullien-NO of arginien-sitrullien pad. Dit word bewys deur die feit dat, in baie seltipes, NO sintese tot 'n mate deur sitrullien ondersteun kan word, en nie net deur arginien nie. Hierdie herwinning is egter nie kwantitatief nie, omdat sitrullien ophoop in die NO-produserende selle saam met nitraat en nitriet, die stabiele eindprodukte van NO afbraak.

Arginien speel 'n belangrike rol in seldeling, wond genesing, die verwydering van ammoniak uit die liggaam, immuunfunksie, en die vrystelling van hormone. Dit is 'n voorloper vir die sintese van stikstofoksied (NO), wat beteken dat dit 'n belangrike rol in die regulering van bloeddruk aanneem.

Arginien se syketting is amfipaties, want by fisiologiese pH bevat dit 'n positiefgelaaide guanidiniumgroep, wat hoogs polêr is, aan die punt van 'n hidrofobiese alifatiese koolwaterstofketting. Omdat globulêre proteïene hidrofobiese binnekante en hidrofiliese oppervlaktes het, word arginien tipies aan die buitekant van die proteïen aangetref, waar die hidrofiliese groep interaksie met die polêre omgewing kan hê, byvoorbeeld om deel te neem in waterstof bindings en soutbrûe. Om hierdie rede, kom dit dikwels by die koppelvlak tussen twee proteïene voor. Die alifatiese deel van die syketting bly soms onder die oppervlak van die proteïen.

Arginienresidue in proteïene kan deur PAD ensieme gedeïmineer geword om sitrullien te vorm, in 'n post-translasie modifikasie wat as sitrullinering bekend staan. Dit is belangrik in die fetale ontwikkelingsproses, en maak deel van die normale immuun prosesse uit, sowel as die beheer van geenekspressie, maar is ook belangrike aspek van auto-immuun siektes. 'n Ander post-translasie wysiging van arginien behels metilering deur proteïenmetieltransferases.

Arginien is die onmiddellike biologiese voorloper van stikstofoksied (NO), 'n belangrike seinmolekule wat kan optree as 'n tweede boodskapper sowel as 'n intersellulêre boodskapper wat vasodilatasie reguleer, en ook funksies in die immuunstelsel se reaksie op infeksie uitvoer. 

Arginien is ook 'n voorloper vir ureum, ornitien en agmatien; dit is noodsaaklik vir die sintese van kreatien, en kan ook gebruik word vir die sintese van poliamiene (hoofsaaklik deur ornitien en tot 'n mindere mate deur agmatien), sitrullien, en glutamaat. Die teenwoordigheid van asimmetriese dimetielarginien (ADMA), 'n gemetileerde vorm van arginien, inhibeer die stikstofoksiedreaksie; daarom word ADMA beskou as 'n merker vir vaskulêre siekte, net soos -arginien as 'n teken van 'n gesonde endoteel gesien word.

L-arginien word oor die algemeen as veilig erken (GRAS-status) tot by inname van 20 gram per dag.

Die aminosuur syketting van arginien bestaan uit 'n 3-koolstof alifatiese reguit ketting, waarvan die distale punt 'n guanidinium groep bevat, wat 'n p"K" van 12.48 het, en dus altyd geprotoneer is en by fisiologiese pH positief gelaai is. As gevolg van die konjugering tussen die dubbelbinding en die alleen elektronpaar van stikstof, is die positiewe lading gedelokaliseer, wat die vorming van verskeie waterstofbindings moontlik maak.

Binneaarse arginien word gebruik in groeihormoon stimulasietoetse, omdat dit die afskeiding van groeihormoon stimuleer. 'n Oorsig van kliniese proewe het tot die gevolgtrekking gekom dat mondelinge arginien groeihormoon verhoog, maar 'n meer onlangse ondersoek het bevind dat, alhoewel mondelinge arginien verhoogde plasmavlakke van -arginien teweeg gebring het, dit nie 'n toename in groeihormoon veroorsaak het nie.

'n Meta-analise het getoon dat -arginien aanvulling bloeddruk verminder met 'n beraamde uitwerking van 5.4 mm Hg vir sistoliese bloeddruk en 2.7 mm Hg vir diastoliese bloeddruk.

Aanvulling met -arginien verminder diastoliese bloeddruk en verleng swangerskap by vroue met hoë bloeddruk tydens swangerskap, ook by pre-eklampsie. Dit het egter geen uitwerking op sistoliese bloeddruk of gewig by geboorte gehad nie.


</doc>
<doc id="126755" url="https://af.wikipedia.org/wiki?curid=126755" title="Pote van gewerwelde diere">
Pote van gewerwelde diere

Tussen 350 en 400 miljoen jaar gelede het sekere vissoorte begin om die water te verlaat en hulle by die lewe op land aan te pas. Hierdie oervisse was die voorouers van al die landwerweldiere. Werweldiere word gekenmerk deur die besit van 'n werwelkolom of ruggraat. Amfibieë, reptiele, voëls en soogdiere, met inbegrip van die mens, is landwer­weldiere en haal asem deur middel van longe. 

Geeneen van hierdie vissoorte het in hulle oorspronklike vorm tot vandag bly leef nie, maar die beroemde selakantide, wat in 1938 aan die Suid-Afrikaanse kus vir die eerste keer ontdek is sowel as die "Dipnoi" of longvisse, is baie na aan hulle verwant. Soos die naam aandui, het die longvisse, wat in riviere van Afrika, Australië en Suid­Amerika aangetref word, behalwe kiewe ook longe, sodat hulle ook lug kan in-en uitasem. Hierdie toestand dui daarop dat die oervisse "(Crossopterygii)" in staat was om op die land aan die lewe te bly. 

Soos ander visse, het hierdie primitiewe visse ook twee paar vinne benewens die op die middellyn van die liggaam gehad. By die meeste visse word die vinne gesteun en versterk deur dun, tenger vinstrale, op so 'n manier dat die vin waaier-vormig is. Die vinne van die primitiewe visse (asook die van die selakantide) was kwasvormig en in die vlesige basis van die vin was 'n sterk, benige skelet. Uit hierdie benige vinskelet het al die verskillende bene van die ledemaatskelet van die landwerweldiere ontwikkel. 

Die bouplan van die landwerweldiere se ledemate is basies dieselfde en is tipies pentadaktiel (vyf vingers en vyf tone). Die menslike hand is 'n goeie voorbeeld hiervan, aangesien dit struktureel eenvoudig is. Normaalweg het geen diersoort meer as vyf vingers of tone aan die een ledemaat nie, maar baie van hulle het minder as vyf -gewoonlik as 'n aanpassing om vinniger te beweeg. By die hond, bv., raak die binneste toon of byklou glad nie aan die grond nie, terwyl slegs drie tone van die renoster aan die grond raak. In die geval van skape en beeste raak net twee tone aan die grond en vorm 'n gesplete hoef. 'n Perd se hoef bestaan uit slegs een toon ­die eerste en vyfde het heeltemal verdwyn, maar reste van die tweede en die vierde is nog aanwesig as die sg. griffelbene aan die skelet van die poot. 

Die aanpassing vir vinnige beweging is maar een soort aanpassing, maar daar is baie ander aanpassings.
Die pote van roofvoëls het sterk, skerp kloue waarmee hulle hul prooi kragtig kan vasgryp. Die pote is aangepas om die diertjies waarvan hierdie voëls leef

te gryp en vas te hou. Die voor­ledemate van voëls is hul vlerke, wat uit­stekend aangepas is vir vlieg. Die meeste voëls wat in bome woon, het twee tone wat vorentoe en twee wat agtertoe strek sodat hulle ŉ stewige greep op die takke kan hê.

Die boompadde leef in bome en bosse. Soos die ander paddasoorte, is sy agterbene aangepas om te spring, maar die pote verskil van die ander soorte s'n: die punte van die tone is afgeplat tot klein skyfies, wat soos suiers aan blare en takke kan vasklou.

'n Olifant het pilaaragtige bene nodig om sy enorme gewig te dra, terwyl sy voete vir dieselfde doel aangepas is. Die bene van die tone is omhul deur ŉ uiters taai elastiese weefsel en die naels is vergroot om hoewe te vorm. 

Die vingerdier (aye-aye) van Madagaskar het lang middelvingers waarmee hy in gate en skeure rondkrap op soek na insekte. 

Die voorpote van die voëlbekdier is geweb, byna so os die van In eend, maar die vlies strek verby die punte van die tone. Wanneer die dier op land loop, word die vlies afwaarts en agter­toe gevou sodat die klou die grond raak. 

Die voorpoot van die mol is In volmaakte graafinstrument. Een van die polsbeentjies is sekelvormig verleng om In bykomende vinger te vorm om die "hand" nog breër en sterker te maak. Daarbenewens is die voorbene buitengewoon goed gespierd. 

Die verkleurmannetjie is In soort akkedis wat in bome woon. Sy pote is so aangepas dat die tone twee groepe vorm, een van twee tone en die ander van drie. Albei hierdie groepe tone is tot by die naels in vel gehul. Die verkleurmannetjie se pote werk dus soos knypers en stel hom in staat om maklik aan blare en takkies vas te klou. 

Elke dier het sy eie, kenmerkende spoor en hoewel diere van dieselfde familie, bv. honde, hiënas en wolwe, en veral die verskillende boksoorte se spore baie dieselfde Iyk, kan kenners van dierspore en grootwildjagters sommer dadelik die verskil sien. 



</doc>
<doc id="126756" url="https://af.wikipedia.org/wiki?curid=126756" title="Mere van Asië">
Mere van Asië

Asië is die vasteland van uiterstes. Geen ander vasteland het sulke hoë berge, so 'n groot bevolking, sulke diep seë, uitgestrekte vlaktes of groot skiereilande nie. Die vasteland het ook die grootste en diepste mere ter wêreld. 

Baie van die Asiatiese mere het geen uitloop nie. Hoewel talle riviere in die mere vloei, vloei net 'n paar of geen ri­viere weer uit nie. Die mere lê in natuurlike komme of bekkens, maar aangesien die verdamping in die warm seisoen so hoog is, loop hierdie komme nooit oor nie. Die grootte van die mere wissel ook baie van seisoen tot seisoen.

Die oorgrote meerderheid van die Asiatiese mere is sout. Die riviere wat in die mere uitmond, bring groot hoeveel­hede sout saam en hierdie sout raak al hoe meer gekonsentreer soos die water uit die mere verdamp. Baie van die mere is vandag ook baie kleiner as wat hulle vroeër was, met die gevolg dat die riviere nou oor die ou bodem, wat baie sout bevat, na die meer vloei. Teen die tyd dat die water die meer bereik, bevat dit dus 'n sterk soutoplossing.

Hierdie meer, met 'n oppervlakte van 393 000 km (wat egter soms tot meer as 420 000 km kan styg a.g.v. seisoenwisselinge), is die grootste binnelandse soutmeer ter wêreld. Die meer is sowat 1,300 km lank en wissel in breedte tussen 160 en 430 km.

Die diepte van die Kaspiese See verskil baie van plek tot plek. Dit is die diepste in die sui de (tot 960 m), terwyl dit in die noorde maar net 10 m diep is. Die oppervlak van die meer lê sowat 27 m onder seevlak. Die meer verloor meer water deur verdamping as wat sy takriviere aanbring, en is dus besig om al hoe kleiner te word. Daar word by bereken dat die vlak van die water in die meer sedert 1929 met meer as 2 m gedaal het.

Die Wolga-en die Oeralrivier, wat aan die noordekant van die meer uitmond, bring elke jaar tonne slik en stort dit in die meer sodra die snelheid van die water afneem. Dit is hierdie slik wat veroorsaak dat die meer in die noorde baie vlak is. Die groot aantal sandbanke en klein eilandjies maak skeepsverkeer uiters moeilik. Die Kaspiese See is ryk aan vis, veral steurvis (hierdie visse se eiers is swart kaviaar), salm, haring en karpers.

Die vernaamste hawens is Bakoe, Astrakan (aan die delta van die Wolga), Krasnowodsk, Machatsjkala en Bandare-Palawi.

Die Aralmeer lê oos van die Kaspiese See in die steppe van Turkestan en beslaan sowat 63 800 km. Geleerdes meen dat die Kaspiese See en die Aralmeer dalk baie jare gelede een meer was, aangesien dieselfde vissoorte in albei aangetref word. Die Aralmeer is taamlik vlak. Die diepste plek is 68 m, maar vir die grootste deel is dit me dieper as tussen 10 en 20 m me. Die kuste is oor die algemeen moerasagtig. Twee riviere vloei in hierdie meer, naamlik die Amoe Datja en die Sir Datja. Albei riviere stort jaarliks miljoene ton slik in die meer. Die Aralmeer het talle eilandjies en skiereilande. In die winter is die noordoostelike deel van die meer kliphard gevries. Steurvis en karpers word gevang en in die omgewing van die meer word natriumsulfaat gedelf. Die grootste kusdorp is Aralsk.

Die meer lê in die afgelee steppe van Kirgisië en beslaan 'n op­pervlakte wat wissel tussen 17 500 en 22 000 km. Dit is baie vlak ­die gemiddelde diepte is maar 6 m, hoewel dit op een plek sowat 27 m diep is. Die watervlak wissel baie van seisoen tot seisoen. Die meer moes die een of ander tyd baie dieper gewees het as vandag, want daar is hoogwatermerke wat tot 120 m hoër is as die huidige watervlak. Die Illi-rivier is die belangrikste rivier wat in hierdie meer uitmond. Die ander riviere is die Karatal, Aksoe, Lepsa en die Ajagoes. Die water in die westelike helfte van die meer is vars, terwyl die in die ooste­like helfte effens sout is.

By Koenradski, aan die noordelike oewer, word koper gedelf. Ander belangrike bedrywe is visvangs en die ontginning van sout. Dit is die diepste meer ter wêreld. Die bodem is sowat 1 260 m benede seevlak en sy gemiddelde diepte is sowat 600 m, maar in die middel is dit tot 1 740 m diep. Die meer beslaan 31 500 km en is sowat 640 km lank. Meer as 300 riviere mond in die Baikalmeer uit, terwyl slegs een rivier, die Angara, daaruit vloei. Die hele Baikalmeer is van die begin van Januarie tot middel Mei toegeys. Dit is 'n varswatermeer met talle soorte vis.

Die Dooie See lê in die Midde-Ooste. Die westelike oewer van die meer is Israeliese ge­bied, terwyl die oostelike oewer Jordaniese gebied is. Die meer is so sout dat geen vis daarin kan leef nie - daarom word dit die Dooie See genoem. Sy oppervlak lê 387 m be­nede seevlak. In die noordooste is dit 394 m diep, maar in die suide is dit baie vlak. Dit beslaan 884 km.

Die mense van die ou tyd het dit ook die Asfaltmeer genoem omdat stukkies bitumen of aardpik na die oppervlak gekom het, veral na aardbewings. Die sout van die Dooie See word ekonomies ontgin.

Die Urmlameer in Noord-Persië is ook so sout dat geen vis daarin kan leef nie. Die gemiddelde diepte is maar sowat 4,5 m. Die grootte van die meer wissel baie -na die winterreëns is dit bv. groter as in die herfs -maar die gemiddelde grootte is sowat 6 000 km.

Die Koko Nor-meer (Tsing Hai-meer) in China beslaan sowat 6 000 km en lê meer as 3 000 m bo seevlak. Die meer lê in die middel van 'n moerasagtige bekken en die watervlak wissel baie van seisoen tot seisoen. Die water is sout.

Die lssik-Koel’-meer lê in Turkestan in Rusland. Die water is effens sout en wemel van die vis. Die meer vries nie toe in die winter nie. Dit is 6 200 km groot en lê 1 560 m bo seevlak.

Die Kankameer is 4 400 km groot en lê op die grens tussen Oos-Siberië en Mantsjoerye, net sowat 160 km van die Stille Oseaan. Die meer is vlak (maksi­mum-diepte 10 m) en visryk.

Die Toeaj Galoe-meer in Sentraal-Turkye is baie sout. Die verdamping is baie hoog. In die somer is die meer byna droog, terwyl dit in die winter 'n opper­vlakte van tot 1 600 km kan hê. Sout word ontgin. 


</doc>
<doc id="126758" url="https://af.wikipedia.org/wiki?curid=126758" title="Beenbreuke en ontwrigtings">
Beenbreuke en ontwrigtings

Die bene van die menslike skelet dien as ’n raamwerk, en op sommige plekke as ’n beskermende skild, vir die sagter en fyner weefsels van die liggaam. Om hierdie werk behoorlik te verrig, moet sommige van hulle natuurlik baie sterk wees. Hoe is dit moontlik dat die betreklike dun bene in ons liggaam so sterk kan wees? Soos al die weefsels van die liggaam bestaan beendere uit selle. In been is daar betreklik min selle. Hulle is in klein groepies gerangskik in die beenstof, en ook onder die "periosteum," ’n noupassende vlies wat die oppervlakte van elke been bedek. Hulle word "osteoblaste" genoem, wat “beenvormende selle” beteken. Hul taak is om die kalsium uit die bloed te haal en dit in die vorm van kalsiumfosfaat en kalsium­karbonaat – twee soute wat onoplosbaar in water is – in ’n neerslag rondom hulle te laat saampak. Die mengsel van hierdie twee soute gee aan die been sy merkwaardige hardheid en stewigheid.

Hoewel been baie hard en sterk is, kan selfs die grootste en dikste bene in die liggaam breek. Dit kan gebeur as ’n been ’n baie harde hou kry of as dit met groot krag gebuig of gedraai word.

Die mediese terme daarvoor is “fraktuur” of “beenbreuk”, en daar is verskillende soorte breuke. In die geval van ’n "eenvoudige" beenbreuk word die vel oor die beseerde been nie beskadig nie. In die geval van ’n "gekompliseerde" beenbreuk word die vel oor die breuk geskeur of gesny, en dele van die gebreekte been kan moontlik selfs uitsteek. Wanneer die fragmente uit hul juiste plekke verskuif nadat ’n been gebreek is, word dit ’n "verplasing" genoem.

As ’n "gewrig" oorbelas word, kan die gevolg ’n ontwrigting wees. In ’n besering van hierdie aard word geen bene gebreek nie, maar een been word uit sy regte plek gedruk. Ontwrigtings kan baie pyn­lik wees. Die gewrigte lyk gewoonlik misvormd omdat die bene nie in hulle normale posisie is nie. 

Die proses van terugplasing van die bene in hul normale posisies in ’n gewrig word die "reduksie" van die ontwrigting genoem. Wanneer die pasiënt in die hospitaal is, is dit gewoonlik heeltemal eenvoudig. ’n Verdowing wat al die spiere laat ontspan, word aan die beseerde persoon toegedien. As hy heeltemal ontspanne is, kan die ortopeed die bene gewoonlik baie maklik na hul regte posisie terugskuif. Wanneer ’n gewrig ontwrig is, word die dele rondom gewoonlik in sekere mate uitgerek. Dit kan beteken dat die gewrig losser word, en later moontlik weer kan verstuit.

Pyn is die opvallendste simp­toom van ’n beenbreuk. Dit begin op die oomblik waarop die besering plaasvind, en kan baie erg wees. Die weefsel rondom die beenbreuk swel op, en in gevalle waar ’n verplasing van die fragmente van ’n gebreekte been plaasgevind het, kan die beseerde deel ’n onnatuurlike vorm hê.

Dit is altyd verstandig om ’n geneesheer te raadpleeg wanneer ’n beenbreuk ver­moed word.

Eenvoudige beenbreuke sonder verplasing word ge­woonlik gou gesond as hulle met gips verbind word. Gekompliseerde beenbreuke en been breuke waarby verplasing plaasgevind het, het snykundige behandeling no­dig voordat die gips aangesit kan word. 

’n Aansienlike mate van bloeding vind by been­breuke plaas. Die bloed lê tussen die beenpunte en on­der die periosteum. Binne ’n paar dae stol die bloed. Die osteoblaste dring die klont spoedig uit die naburige been en die perio­steum binne. Die osteoblaste vorm nuwe been, wat die gaping tussen die frag­mente opvul en ’n verdikking aan die kante vorm. Dit is die "callus". Oor ’n tydperk van baie maande word die "callus" deur die osteo­blaste geabsor­beer, en hulle maak weer nuwe been wat presies soos die oor­spronklike is. 


</doc>
<doc id="126759" url="https://af.wikipedia.org/wiki?curid=126759" title="Plofstowwe">
Plofstowwe

Die beginsel van 'n ontploffing is baie eenvoudig. Dit is gebaseer op die snelle en dramatiese uitsetting van gas. 'n Plofstof is 'n stof wat 'n skielike en baie hoë druk op sy omgewing kan uitoefen deur die blitssnelle omskepping van die stof tot 'n warm gas. Op die oomblik van die ont­ploffing neem die gas nog dieselfde ruimte in beslag as die plofstof, maar die hitte van die ontploffing laat dit uitsit. Die druk raak te groot vir die houer waarin die gas is, en dit skiet uitmekaar. 

Hoekom moet ons juis plofstof gebruik? Hoekom dan nie sommer enige ding wat kan brand nie? Plofstowwe het die unieke eienskap dat hulle met 'n geweldige snelheid brand. Wanneer hulle in 'n beperkte ruimte verkeer, moet die gasse wat deur die ontbranding veroorsaak word, eenvoudig uitbars. Twee van die belangrikste eienskappe van plofstowwe is: 

As ons hierdie eienskappe in syfers uitdruk, kan ons 'n idee vorm van die sne1heid en omvang van ontploffings. Wanneer 'n plofstof ontbrand, kan die temperatuur van die gasse wat veroorsaak word, tot 6 OOO°C styg (en dit is vyf keer so veel as die temperatuur waarby yster smelt). Die gasse sit sodoende teen 'n geweldige tempo uit, tot 10000 keer hul oorspronklike volume op die oomblik van ontbranding. lets moet dus padgee. Wanneer plofstof by. in steengroewe gebruik word, word gate in die rots geboor en die plofstof daarin geplaas. In hierdie geval moet die rots dus padgee. Wanneer plofstof as aandrywingsmiddel gebruik word, gee die koeël of vuurpyl pad deur vorentoe of boontoe te beweeg. 

Regerings is terdeë bewus van die gevaar van plofstof en ook in Suid-Afrika is daar wette wat die vervaardiging van plofstof tot spesiale fabrieke beperk. In sulke fabrieke moet die verskillende geboue weg van mekaar opgerig word, terwyl sommige omring word deur 'n hoë muur of wal. Die meeste fabrieke is ook verdeel in "gevaar-" en "veiligheidsones". Salpeter­suur en swawelsuur word by. in die veilig­heidsone vervaardig, terwyl die plofstof in die gevaarsone vervaardig en verpak word. 

Die groot gevaar in hierdie fabrieke is die ontbranding van plofstof deur yonke, wrywing of stampe. Onbeskermde ligte, staalgereedskap en alle ander instrumente wat moontlik 'n vonk of vlam kan veroor­saak, is streng verbode. Die werkers se skoene word ook spesiaal skoongemaak voordat hulle in die gevaargebied toegelaat word, om te voorkom dat gruis of klippies onnodige wrywing veroorsaak. 

Plofstof word in twee groepe verdeel, nl. dryfspringstof en brisante springstof. Die dryfspringstof word, soos die naam aandui, vir aandrywing gebruik, terwyl brisante springstof met sy versplinterende uitwerking vir vernietiging gebruik word. 

Moderne dryfspringstof soos kordiet word vervaardig deur nitrogliserien en nitrosellulose (skietkatoen) te meng. Dit word ge­bruik in koeëls vir aIle soorte vuurwapens en partykeer ook vir die aan die gang sit van vliegtuig-en dieselmasjiene. 

Buskruit, die oudste plofstof en ook die maklikste om te berei, kan met 'n vonk of vlam aangesteek word. By die moderne plofstof word egter ander metodes gebruik. 

Dryfspringstof kan ontsteek word deur 'n vlam afkomstig van'n klein hoeveelheid plofstof in 'n slagdoppie (wanneer mens die sneller van 'n geweer trek, val die haan met 'n skerp slag teen die slagdoppie) of deur 'n buskruit-ontsteker. Hierdie meganisme bestaan uit 'n dun draadjie waaraan 'n stukkie buskruit geheg is. 'n Elektriese stroom word deur die draadjie gestuur, dit word warm en laat die buskruit ontbrand.

Die mees algemene brisante springstof is T.N.T. (trinitrotolueen). Byna aIle soorte brisante springstof word vervaardig deur die een of ander koolstofhoudende stof met salpetersuur te behandel. 

Brisante springstof kan slegs deur 'n hewige skok ontsteek word. As mens dit bv. met 'n vuurhoutjie aansteek, sou dit net brand sonder om te ontplof. Slagdoppies, wat 'n lading bevat wat maklik ontbrand, bv. heksogeen, tetriel of knalkwik, word vir hierdie doel gebruik. Party grofgeskutkoeëls bevat brisante springstof. 'n Slagdop word voor aan die punt van die koeël aangebring. Wanneer die koeël dan sy teiken tref, word die brisante springstof ontbrand, dit ontplof en rig groot verwoesting aan. 

Oor die uitvinding van plofstof bestaan daar taamlik uiteenlopende menings. In die 13de eeu het die Engelsman Roger Bacon 'n formule opgestel vir die vervaardiging van buskruit, maar dit is bekend dat die Chinese en die Arabiere eeue voor Bacon soortgelyke mengsels gehad het. Kort na die ontdekking van buskruit het die mens die militêre gebruike daarvan besef en aan die werk gespring om dit in wapens te benut. Sedert daardie tyd het plofstof 'n groot invloed op die geskiedenis van die wêreld gehad. 

Die mense het buskruit oorspronklik sommer tuis gemaak, maar die vervaardiging daarvan was so gevaarlik dat dit op die ou end tot 'n paar spesiale plekke beperk is. Eers in die 17de eeu het die mens die rotsbreekvermoe van buskruit begin benut toe dit vir die wegskiet 

'n Jaar later, in 1847, het die Italiaan Ascanio Sobrero die be­roemdste van alle plofstowwe, nitrogliserien, ontdek. Hy het glise­rien in 'n mengsel van salpetersuur en swawelsuur laat drup en sodoende 'n plofstof vervaardig wat 12 000 keer sy eie volume aan gas ontwikkel wanneer dit ontplof. Aangesien nitrogliserien egter deur die geringste stampie kan ontbrand, was sy gebruik baie gevaarlik en dus beperk. 

In 1866 het die Sweedse wetenskaplike Alfred Nobel, na wie die Nobelprys genoem is, ontdek dat nitrogliserien 'n tekstuur soos die van kaas kry en met groter veiligheid gehanteer kan word as dit gemeng word met 'n sanderige stof, kieselgoer. Hierdie mengsel van Nobel het bekend geword onder die naam dinamiet. Nobel het ook ontdek dat as skietkatoen met nitrogliserien gemeng word, dit 'n stywe jellie vorm. Dit staan vandag as springgelatien bekend en word veral in steengroefwerk gebruik.

Afgesien van sy gebruike in oorlogswapens, is plofstof 'n groot hulpmiddel vir die mens. Die mens gebruik plofstof om sy vuurpyle in die hemelruim te kry, en ook om onder die aardoppervIak te delf na goud, yster en ander minerale. Dit is ironies dat hoewel plofstof in die geskiedenis seker meer brande as enige ander stof veroorsaak het, dit ook gebruik kan word om brande te blus -in olieboorgate. In so 'n geval word die brand in die oliegat "dood­geskiet" deur 'n ontploffing, net soos 'n kers gesnuit kan word deur 'n klapper daarby af te skiet. 


</doc>
<doc id="126760" url="https://af.wikipedia.org/wiki?curid=126760" title="Belgravia">
Belgravia

Belgravia [bɛlˈɡreɪviə] is 'n Londense stadsbuurt in die "City of Westminster" en die "Royal Borough of Kensington and Chelsea". Die buurt, wat deur klassisistiese boukuns en duur residensiële eiendomme gekenmerk word, word onder die welvarendste woonkwartiere ter wêreld gereken. Groot dele daarvan, wat as "Grosvenor Estate" bekend staan, is steeds in adellike familiebesit en word deur die Hertog van Westminster se "Grosvenor Group" bestuur. Volgens die "Leasehold Reform Act" van 1967 was die Grosvenor Estate genoodsaak om baie van sy erwe in vrye erfpag aan vroeëre huurders te verkoop.

Die Grosvenors se familiegeskiedenis strek byna 1000 jaar terug tot in die tydperk van Willem die Veroweraar. Die familie se eiendomsbelange dateer uit die laat 17de eeu toe Sir Thomas Grosvenor in 1677 met Mary Davies in die huwelik getree het. Die Grosvenors het hierdeur grond wes van die "City of London" verwerf, bestaande uit moerasse, weiland en vrugteboorde, waarop later die nuwe stadsbuurte Mayfair en Belgravia ontstaan het. Die Grosvenors het steeds belange in albei kwartiere. Die naam Belgravia is ontleen aan een van die Hertog se sekondêre adellike titels, "Viscount Belgrave" (Burggraaf Belgrave).

Die huidige buurt is suidwes van Buckingham-paleis geleë en word rofweg begrens deur Knightsbridge in die noorde, Grosvenor Place en Buckingham Palace Road in die ooste, Pimlico Road in die suide en Sloane Street in die weste.


</doc>
<doc id="126761" url="https://af.wikipedia.org/wiki?curid=126761" title="Pitheas se reis">
Pitheas se reis

Pitheas was meer as 'n gewone seevaarder en handelaar. Hy was 'n hoogs intelligente man, iemand met 'n fyn waarnemingsvermoë en 'n ware wetenskaplike begeerte na kennis. Op sy merkwaardige reis op soek na alternatiewe handelsroetes het hy gebiede verken wat totaal onbekend was aan die mense van die antieke wêreld -en dit sonder kaart of kompas en met net die son en sterre om hom te lei. 

Sowat 300 v.C. het die Grieke 'n ryk en vooruitstrewende kolonie, Massilia (die huidige Marseille), aan die suidkus van Frankryk gehad. Die kolonie was welvarend en het al hoe belangriker geword, maar daar was een vlieg in die salf: Die Massilianers se grootste handelsmede­dingers, die Carthagers van Noord-Afrika, het die See­straat van Gibraltar geblokkeer om te voorkom dat skepe van ander lande die eilande van die Atlantiese Oseaan, waarvandaan tin, koper en goud verkry is, bereik. 

Die handelaars van Massilia was gretig om ook 'n aandeel in hierdie handel te kry, en het dus alternatiewe handelsroetes en meer inligting omtrent Noord-Europa nodig gehad. Hulle het toe 'n ekspedisie onder leiding van Pitheas, 'n Griekse seevaarder en aardrykskundige, toegerus om hierdie inligting te bekom en 'n alternatiewe roete te vind. 

Pitheas het waarskynlik in die jaar 330 v.C. deur Gallië (die huidige Frankryk) na die Atlantiese kus gereis. Die roete wat hy gevolg het, was waarskynlik die handelsroete al langs die Rhone-en die Loire-rivier. Van 'n hawe in Bretagne het hy na Cornwallis oorgevaar en van daar om Engeland geseil. Watter roete hy gevolg het, en presies waar hy geland het om Engeland te verken, kan nie met sekerheid gesê word nie. Hy het egter besef dat Brittanje driehoekig van vorm is, die lengtes van die drie sye bereken en die hoeke Kaap Belerion (vandag Land's End, die suidwestelike punt van Engeland), Kantion (Kent) en Orcas (regoor die Orkney-eiland) genoem. Hy het ook binne sigafstand van Ierne (Ierland) gekom, 'n eiland waarvan die bewoners volgens gerugte barbaars en onbeskaaf was.

Volgens Pitheas was die bewoners van Brittanje talryk. Die mense het hulself blou geverf en getatoeëer, en hulle het in gehuggies van stompe en riet gewoon. Anders as die Grieke, het die eilandbewoners hul graan binnemuurs in groot skure gedors, want die weer was gewoonlik betrokke en reënerig. Die graan is in ondergrondse kelders gebere en gemaal wanneer meel nodig was. 

Pitheas het gevind dat die inwoners van Cornwallis beskaafder as die in ander dele was, waarskynlik van wee hul kontak met tinhandelaars uit die suide. Hulle het groot vernuf aan die dag gele met die ontginning van die tinerts, wat hulle dan met laagwater na 'n eiland met die naam Ictis oorgekarwei het. Soms het hulle ook bote van vel gebruik. Ictis is 'n Keltiese naam, en daar word gemeen dat dit miskien die eiland is wat vandag as St. Michael's Mount bekend staan. Die tin is hiervandaan na Gallië verskeep en daarvandaan met perde na Massilië vervoer. 

Op sy reis het Pitheas gemerk dat die dae langer word namate hy verder noord seil, en het die hoogtes van die son op verskillende plekke gemeet. Dit het sterrekundiges gehelp om later breedtegrade uit te werk. Pitheas was ook die eerste Griek wat besef het dat daar 'n verband moet wees tussen die getye en die fases van die maan, hoewel hy nie presies kon verduidelik wat gebeur nie. 

In sy verslae het Pitheas geskryf van noordelike lande waar daar min of selfs geen dierelewe was nie, waar hawer die enigste graansoort was en ander voedsel­gewasse beperk was tot wilde vrugte, groente en wortels. Hy het ook melding gemaak van 'n verre eiland, Thule, ses dae per skip noord van Brittanje en slegs een dagreis van die "bevrore" of "gestolde" see. 

Waar was Thule? Pitheas kon moontlik die Shetland-eilande in gedagte gehad het, maar dit lyk waarskynliker dat Thule die noorde van Noorweë of miskien Ysland was, waarvan hy op sy reis sou gehoor het, al het hy dan nie self die eiland besoek nie. 

Voor sy terugkeer na Massilië, wou Pitheas agterkom waar amber (barnsteen) vandaan kom. Dit was bekend dat hierdie gesogte stof van die noordkuste en noordelike eilande van Europa gekom het. Massilia het handelsbuiteposte tot in die Benede-Ryn gehad, maar geen reisiger uit die suide voor Pitheas het Duitsland nog per see bereik nie. Pitheas het in sy verslae melding gemaak van twee stamme, die Gutone en die Teutone, wat 'n stuk kusgebied en 'n eiland met die naam Abalus bewoon het. Laasgenoemde is waarskynlik Helgoland, 'n eilandjie aan die kus van Duitsland. Hier is amber elke lente deur die getye op die strand uitgespoel. Die bewoners van die kusgebied en die eiland het dit versamel en verkoop. 

Dit is tipies van Pitheas se ondersoekende, wetenskaplike gees dat hy die antwoord op hierdie vraag gevind het. Amber is naamlik hars.van dennebome, wat deur die koue en seewater tot klonte gestol word. Die vroee Grieke het geglo dat amber gestolde seeskuim was, of selfs sweet van die son. 

Oor Pitheas se reis suid van die Elberivier -sy terugreis, dus - is niks bekend nie. Na sy tuiskoms het hy 'n boek met die titel "Op die Oseaan" geskryf. Al wat egter daarvan behoue gebly het, is die fragmente wat Griekse aardrykskundiges aangehaal het -veral Polibius, honderd jaar daarna en Strabo, driehonderd jaar daarna. 

Polibius en Strabo stel dit duidelik dat Pitheas na hul mening 'n leuenaar en grootprater was, en dit moes inderdaad vir hulle moeilik gewees het om te glo in die bestaan van 'n vrugbare, graankwekende Brittanje wat verder noord lê as Suid-Rusland, waar volgens hulle die bevrore woesteny begin het. Maar vandag is daar geen rede meer om die waar­heid van sy verhaal in twyfel te trek nie, en ens moet hom eer as 'n groot ontdekker en aardrykskundige.

Kennis, Volume 1, 1980, bl.104, ISBN 0-7981-0823-1

</doc>
<doc id="126763" url="https://af.wikipedia.org/wiki?curid=126763" title="Megazostrodon">
Megazostrodon

Megazostrodon is ’n uitgestorwe Mammaliaformes wat algemeen beskou word as een van die eerste soogdiere. Dit het aan die einde van die Trias-periode, sowat 200 miljoen jaar gelede, in die fossielrekords verskyn. Daar was klein verskille tussen hulle en soogdiere, maar nie genoeg om die idee te staaf dat hulle moontlik die finale stadium van die oorgang tussen sinodonte en ware soogdiere verteenwoordig nie.

Die tipe-spesie, Megazostrodon rudnerae, is in Desember 1966 deur Ione Rudner, ’n Afrikaanssprekende huisvrou van Bergvliet, Kaapstad, naby die Suid-Afrikaanse grens in Lesotho ontdek. Dit is deur die paleontoloog dr. A.W. Crompton van die Natuurkundemuseum van Peabody, Universiteit van Yale, as "die vonds van die dekade" bestempel. Baie kenners het destyds gemeen dit is die oudste soogdierfossiel wat tot toe ontdek is en dit is as ’n belangrike stukkie getuienis beskou in die verhaal van die lewe op aarde. 

Rudner het die fossiel ontdek terwyl sy saam met ervare paleontoloë van die Britse Museum gewerk het. 

"Megazostrodon rudnerae" was baie klein, net 'n paar sentimeter lank, en het geleef in die tyd toe die dinosourusse vinnig besig was om die heersers van die aarde te word. 

Dwarsdeur die Mesosoïkum, toe die dinosourusse oor die aarde geheers het, was soogdiere klein en redelik onbeduidend. Maar omtrent 70 miljoen jaar gelede het die dinosourusse begin uitsterf en het die tydperk van die soogdiere begin. Dit staan bekend as die Kainosoïkum. 

Die meeste van die diere uit die Pleistoseen toon heelwat ooreenkomste met die wat ons vandag in ons wildreservate kan sien, hoewel baie van hulle veel groter as hul hedendaagse verwante was. 

Daar was egter ook ongewone soogdiere wat vandag uitgestorwe is, onder meer 'n kameelperd met 'n kort nek en lang borings, 'n perd met drie tone, en verskeie soorte sabeltandkatte, wat 'n paar groot, afgeplatte slagtande in die boonste kakebeen gehad het. Slegs in buitengewone omstandighede gebeur dit dat die oorblyfsels van diere in versteende vorm as fossiele behoue bly. 

Hierdie fossielvondste verteenwoordig dus slegs ŉ baie klein gedeelte van die totale aantal diere wat in die verlede geleef het. Om hierdie rede is alle fossiele van onskatbare waarde vir wetenskaplikes, en selfs ŉ stukkie been of ŉ enkele tand wat op die oog af heeltemal onbelangrik lyk, kan ŉ hele verhaal vertel oor die dier waaraan dit behoort het. 

Groot reptiele het gedurende die Mesosoïese Era, ongeveer tussen 200 miljoen en 70 miljoen jaar gelede, oor die aarde geheers. Teen die einde van die Mesosoïese Era was die meeste van die reptielsoorte uitgesterf, heel waarskynlik as gevolg van wydverspreide klimaatsveranderinge. In die daaropvolgende Kainosoïese Era het die soogdiere die reptiele as heersers van die aarde opgevolg. 

Daar was reeds gedurende die Mesosoïese Era soogdiere, maar dit lyk asof die meeste van hulle klein diertjies was, glad nie in staat om so 'n geweldige dier as 'n dinosourus aan te val nie. Wetenskaplikes glo dan ook nie dat die soogdiere deel gehad het aan die uitwissing van die reptiele nie. Hulle het waarskynlik net vinnig vermeerder namate die reptiele uitgesterf het. 

Die soogdiere van die vroeë gedeelte van die Kainosoïese Era was meestal nog klein, hoewel die beendere van ŉ paar redelik groot diere al gevind is. Die grootste en vreemdsoortigste diere het ongeveer teen die middel van die Kainosoïese Era in die Oligosene en die Miosene Epog geleef. Gefossileerde oorblyfsels van soogdiere word meer dikwels aangetref in aardlae van die eerste epog van die Tersiêre Periode, nl. Die Paleoseen. Die volgende is ŉ paar primitiewe paleosene soogdiere: 

-   Die "Prodiacodon" was ŉ inseketende soogdier verwant aan die krimpvarkie. 

-   Die "Palaeoryctes" was ŉ klein diertjie met min of meer die voorkoms van ŉ spitsmuis. 

-   Die "Loxolophus" het nogal effens na ŉ ratel gelyk en was een van die vroegste van die "Carnivorae" of vleisetende diere. 

-   Die "Phenacodus" was ŉ baie primitiewe hoefdier. 

-   Die "Moropus" was 'n dier met 'n vreemde en ongewone voorkoms. Die dier het effens na 'n perd met 'n lang nek en hoewe gelyk. Deskundiges kan van sy tande aflei dat hy plantetend was, en hy het dus heel waarskynlik sy kloue gebruik om wortels mee uit te grawe. Geen dier wat selfs naastenby so lyk, bestaan vandag nie. 

-   Die "Dinohyus" was 'n soort wildevark - maar 2 m hoog. Hy moes baie gevaarlik gelyk het, maar het waarskynlik maar net soos ons hedendaagse vark in die grond rondgevroetel vir sy kos.

-    Die "Diceratherium" het twee horings langs sy neus gehad en het baie soos ŉ renoster gelyk. 

-    Die ander uiterste was die "Baluchitherium", die grootste landsoogdier wat ooit bestaan het. Hy was omtrent 5 m hoog by sy skouers, en dus groter as die hedendaagse Afrikaanse olifant, wat omtrent 4 m hoog staan. Hy was in werklikheid 'n soort reusagtige langnek-renoster sonder horings, en sy beendere is in aardlae uit die Miosene Epog in Baloetsjistan en Mongolië gevind.

-     Die "Uintatherium" was 'n dier met 'n eienaardige voorkoms. Hy was so groot soos 'n renoster en het ses horings en 'n paar slagtande gehad. Hy was een van die min werklike groot soogdiere van die Eosene Epog. 

-     Die "Hyracodon" was ‘n dier wat baie soos 'n perd gelyk het, maar in werklikheid was hy 'n vroeë voorloper van die renoster. Die perd en die huidige renoster is in werklikheid taamlik nou verwant aan mekaar, en die "Hyracodon" herinner ons hieraan

-    Die "Gomphotherium" is 'n uitgestorwe olifantsoort. Hy het slagtande in sy bo- en onderkake gehad.

-     Die "Alticamelus" het omtrent soos 'n kameel met die nek van 'n kameelperd gelyk. Dit is interessant om te weet dat kamele oorspronklik in Noord-Amerika ontstaan het. Daarvandaan het hulle na Asië (waar twee soorte nog aangetref word) en na Suid-Amerika (waar hulle deur die Llama vertoonwoordig word) verhuis. In die land van hul oorsprong het hulle uitgesterf. Die kameel van die Saharawoestyn in Noord-Afrika is daarheen ingevoer.

Paleontoloë weet dat die reptiele teen die einde van die Mesosoïese Era byna heeltemal uitgesterf het. Maar hoe het die soogdiere, wat in daardie tyd min in getal en klein was,  dit reggekry om ondanks klimaatsveranderinge voort te bestaan en te ontwikkel? Dit is byna seker dat hul warmbloedigheid en die feit dat hulle pelse gehad het om hul liggame teen temperatuursveranderinge te beskerm, 'n belangrike rol gespeel het.

Reptiele word vandag hoofsaaklik in die tropiese en subtropiese gebiede aangetref. In die koue streke van die aarde is hulle redelik skaars en moet hulle altyd hiberneer (d.w.s. in die winter slaap) omdat reptiele hul lewenskragtigheid verloor wanneer hul liggaamstemperatuur te laag daal. 'n Soogdier, net soos 'n man met 'n dik oorjas, kan by 'n baie lae temperatuur nog aktief bly omdat by sy liggaamshitte behou. Sekere soogdiere val wel in 'n winterslaap, maar dit word deur 'n skaarste aan kos en nie deur die koue veroorsaak nie. 

Die enigste ander uitwendige verskil tussen soogdiere en ander lede van die diereryk is dat die soogdiere hul kleintjies met hul eie melk voed. Reptiele lê gewoonlik eiers en verlaat hulle onmiddellik. Die paar soorte reptiele wat wel hul eiers bewaak of lewende kleintjies in die wêreld bring, verlaat hulle gou, omdat die kleintjies nie van hul ouers afhanklik is vir voeding en warmte nie. Die kleintjies van soogdiere word lewend gebore en na geboorte gesoog, d.w.s. met moedersmelk gevoed - vandaar ook die woord "soogdier".

Gedurende die Kainosoïese Era was daar 'n sonderlinge verskeidenheid soogdiere, waaronder ons die voorouers van baie van ons hedendaagse diere kan uitken. In aardlae van die Eosene Epog vind ons bv. die gefossileerde oorblyfsels van 'n klein, primitiewe hoefdier met vier tone aan elke voorpoot. Hy word die "Hyracotherium" genoem en was omtrent so groot soos 'n terrier. 

een die begin van die Oligosene Epog het 'n drietonige dier, die "Mesohippus", reeds sy verskyning gemaak, en nog later was daar die "Merychippus" van die Miosene Epog met 'n sterk vergrote middelste toon. Met behulp van hierdie en ander gefossileerde spesies kan ons die evolusie van die perd reg deur die Kainosoïese Era nagaan. Die afbeeldings toon 'n paar van die groter uitgestorwe soogdiere. Hulle het op verskillende tye gedurende die Kainosoïese Era geleef. 



</doc>
<doc id="126766" url="https://af.wikipedia.org/wiki?curid=126766" title="Joshua na die Reën (album)">
Joshua na die Reën (album)

Joshua na die Reën is die debuutalbum van die Afrikaanse musikant Joshua na die Reën. Die album is by Sunset Studios in Stellenbosch opgeneem en is op 1 Augustus 2013 vrygestel. Joshua na die Reën is in 2014 twee Ghoemas toegeken vir beste nuweling en beste Afrikaanse kontemporêre album.



</doc>
<doc id="126768" url="https://af.wikipedia.org/wiki?curid=126768" title="Kleur- en verfstowwe">
Kleur- en verfstowwe

Kleurstowwe is chemiese stowwe wat gebruik word om dinge soos papier, katoen, wol of leer te kleur. Die kleurstof dring deur die vesels en word deel van die materiaal self. Verfstowwe is chemiese stowwe wat aange­wend word om artikels te kleur wat van byvoorbeeld hout, klip en metaal ge­maak is. Hulle dring in baie geringe mate deur die  oppervlak  van die stof en kleef daaraan om 'n harde, beskermende laag te vorm.

Die prehistoriese mens het houtskool en plant­sap gebruik om die grotte waarin hy geleef het, te verf. In die klassieke tydperk was helder­kleurige klere 'n teken van rykdom en hoë status, want die kleur van weefstowwe was 'n moeilike en duur proses; so was byvoorbeeld 12 000 skulpe van 'n skulpdier wat om die Middellandse See aangetref is, "Murex brandares," nodig om een gram van die kleurstof, Tiriese (of koninklike) purper, te vervaardig. Dit het hierdie kleurstof te kos­baar gemaak vir almal behalwe die keiser. Romeinse legioensoldate het van Brittanje teruggekeer met stories van wilde inboorlinge, bedek met patrone in blou, swart en groen kleure. Hulle is berei uit ekstrakte van webe, 'n plant wat selfs vandag nog soms in blou kleurstowwe gebruik  word.

Baie van die kleurstowwe wat vandag gebruik word, was 5 000 jaar gelede reeds aan die Egiptenare bekend. Natuurlike kleurstowwe is egter nie net duur om te maak nie, maar ook moeilik om aan te wend. Party daarvan kan nie deur die materiaal wat gekleur moet word, opgeneem word nie tensy 'n stof wat 'n "bytmiddel" genoem word (soos tannien of chemiese soute) bygevoeg word. Die ontwikkeling van die tekstielnywerheid en die vervaardiging van goedkoop materiale en mensgemaakte vesels het egter goedkoper en sterker kleurstowwe nodig gemaak. Hulle moes vinnig aangewend kon word en tog die nuwe afwerkingsprosesse wat materiale kreukeltraag en waterdig maak, kon weerstaan. Sommige natuurlike kleurstowwe wat uit minerale en plante gehaal word, word nog steeds gebruik, maar hulle word al hoe meer vervang deur kleurstowwe wat teen die werking van chemikalieë bestand is en sinteties vervaardig word.

Mineraalkleurstowwe word hoofsaaklik in die vervaardiging van verf gebruik, maar ook vir die kleur van porselein, glas en leer. Die volopste pigmente is kalk, klei, kaolien, sinoksied, loodkarbonaat (witlood), sinksulfied, bariumsulfaat, kwiksulfied, rooilood, grafiet, en yster-oksied.

Hierdie kleurstowwe word vir kleur van materiale en gare gebruik. Krapwortel, die gedroogde en verpoeierde wortel van "Rubia tincotorum", verskaf skakerings van rooi. Indigo, van "Indigofera tinctoria", gee blou. Hierdie twee plante kom albei uit Indië. Kleurstowwe word uit die bas, blare, blomme en sade van baie ander plante gehaal, byvoorbeeld webe ("Isatis tinctoria"), saffraan "Crocus cativus"), gifhout, rooihout, Wes-Indiese geelhout, appelbome, swartbessies, perdeblomme, spinasie en baie meer.

Dierlike kleurstowwe omvat purper, afkomstig van die "Murex-"skulp, en cochenille, wat uit die droë skulpe van die vroulike kaktusinsek van Mexiko, "Coccus cacti", gehaal word.

In 1856 het die Engelse chemikus William Perkin per ongeluk die eerste sintetiese kleurstof, 'n ligpers, vervaardig terwyl hy kunsmatige tannien probeer maak het. In die sestigerjare van die 19de eeu is baie meer sintetiese kleurstowwe vervaardig, veral in Duitsland. Vandag is daar heelwat meer as duisend verskillende sintetiese kleurstowwe, wat verkry word uit produkte wat uit koolteer gedistilleer word: bensien, tolueen, naftaleen, fenol, ensovoorts. Ná 'n reeks ingewikkelde chemiese prosesse word die kleurstof as 'n pasta of in kristallyne vorm geproduseer.

Verf verleen kleur en ook 'n mate van beskerming, na gelang van die soort oorlaag wat gebruik word. Verwe bestaan uit baie verskillende chemiese stowwe wat gemeng word sodat hulle op mekaar kan inwerk om verskillende kleure en kleureffekte voort te bring. Die vervaardiging van verf behels baie ingewikkelde chemiese prosesse, en 'n groot aantal chemici en fisici staan in diens van die nywerheid. Die onderskeie produkte in hierdie groep val in twee afdelings: verf (wat ondeursigtig is) en vernis (wat deursigtig is).

Vernis is 'n klewerige vloeistof, bruin of gelerig, waarvan 'n dun laag met 'n kwas aangewend word. Wanneer vernis droog is, vorm dit 'n harde, byna kleurlose, deursigtige laag. Dit word hoofsaaklik op houtoppervlakke gebruik as beskerming en om 'n glansende voorkoms te verleen, terwyl geen afbreuk aan die natuurlike grein van die hout gemaak word nie. Vernis word van drie hoofbestanddele vervaardig: die "basis", wat kleef aan die oppervlak wat vernis word en die harde laag vorm; die "oplosmiddel", waarin die basis opgelos word; en die "verdunner" of verdunningsmiddel, wat die vernis maklik laat vloei.

Verf word as 'n vloeistof aangewend, gewoonlik met 'n kwas of 'n roller. Dit word droog en vorm dan 'n ondeursigtige laag wat die patroon of kleur daaronder volkome bedek. Die basiese grondstof van verf is 'n vaste pigment, wat die kleur verleen en 'n vloeibare medium (oplosmiddel plus verdunner) wat die pigment oplos of suspendeer en dit maklik maak om die verf aan te wend.

Pigmente is chemiese stowwe wat in pastavorm of as 'n fyn poeier by die vloeibare medium ingevoeg word. Party pigmente kom in die natuur voor (sien Mineraal- en Plantkleurstowwe hierbo), waarvan die belangrikstes die okerstowwe (ysteroksied ) is. Lood- en sinkchromaat verskaf nie net helder kleure nie, maar beskerm ook metale teen roes.

Verf word vir baie verskillende doeleindes aangewend, en die vloeibare medium wissel dienooreenkomstig. Die kan vernis, olie, hars, water of 'n mengsel van die vier wees. Emalje- of glansverf vir huishoudelike gebruik bestaan uit pigment plus vernis; selluloseverf bestaan uit pigment plus sellulosevernis. In grondlaag- of emulsieverfsoorte is die medium water met 'n bietjie olie.

Kunstenaarsverf bestaan uit pigment plus olie, waterverf word van pigment en water gemaak, en 'n bietjie lym word bygevoeg om dit te bind. 

Die vroeë inwoners van Suid-Afrika het verskeie natuurlike kleurstowwe, byvoorbeeld gekleurde grond en plante en bessies, gebruik om verf te maak. Die Khoi en die San het verf gemaak deur oker, 'n besonder soort rooi klei, met 'n medium, waarskynlik dierevet, te meng. Hulle het ook oranje en geel grond verpoeier en dit met die een of ander vloeistof, waarskynlik urine of die wit van volstruiseiers, gemeng. Houtskool en voëlmis is ook gebruik. In geen van hulle skilderye is blou of groen nog gesien nie, maar dit kan ook wees dat dit van 'n stof gemaak was wat maklik verweer of verblyk het.


</doc>
<doc id="126769" url="https://af.wikipedia.org/wiki?curid=126769" title="Die wêreld binne my">
Die wêreld binne my

Die wêreld binne my is die tweede ateljeealbum van die Afrikaanse musikant Joshua na die Reën. Die album is op 1 Julie 2016 vrygestel.



</doc>
<doc id="126772" url="https://af.wikipedia.org/wiki?curid=126772" title="Aurec-sur-Loire">
Aurec-sur-Loire

Aurec-sur-Loire is 'n Franse dorp in die département Haute-Loire (région Auvergne-Rhône-Alpes), noordoos van Le Puy-en-Velay, met sowat 6000 inwoners (2014).

Die dorp is meestal op die regteroewer van die Loirerivier. 

Die dorp word as "Ecclesia Santi Petri de Auriaco" vir die eerste keer in 1030 genoem dan as "Prior de Aureyco" in 1299 en "Castrum Aureaci" in 1322.


</doc>
<doc id="126793" url="https://af.wikipedia.org/wiki?curid=126793" title="Parkwood">
Parkwood

Parkwoord is 'n eksklusiewe, boomryke voorstad van Johannesburg, sowat 5 km noord van die stadsaal.

Parkwood is noord van die Dieretuinpark weerskante van Jan Smutsrylaan geleë. Die eerste huis in die voorstad is in 1901 gebou. Uitbreiding 1 is aangelê op die plaas Braamfontein No. 11 en op 25 Februarie 1959 geproklameer, op grond wat vroeër deel gevorm het van Sachsenwald (Saxonwold).



</doc>
<doc id="126794" url="https://af.wikipedia.org/wiki?curid=126794" title="Outonome senustelsel">
Outonome senustelsel

Sommige van die liggaam se funksies staan onder onwillekeurige beheer. Voorbeelde hiervan is die peristaltiese bewegings van die derm, pupilverwyding en -vernouing, die bloedtoevoerbeheer na alle organe, verskeie klierfunksies soos sweet-, traan- en speekselafskeiding asook bloeddrukbeheer. Die gedeelte van die senustelsel wat hierdie funksies reël, staan bekend as die outonome of vegetatiewe senuweestelsel. Die outonome senuweestelsel word in twee hoofstelsels verdeel, naamlik die simpatiese en parasimpatiese stelsels. 

Parasimpatiese werking het gewoonlik die teenoorgestelde uitwerking as wat die simpatiese stelsel op die eindorgaan het. Die outonome senuweestelsel (visserale motoriese stelsel) bestaan uit efferente senuwees wat betrokke is by die kontrolering en koördinering van visserale senuwees. Outonome senuweeimpulse word langs twee neuron-kettings gelei: gemiëlineerde preganglioniese vesels van die sentrale senustelsel af sinapteer in ganglia met ongemiëlineerde postganglioniese vesels wat in effektororgane (gladde of hartspier en kliere) eindig. 

Die drie belangrikste groepe outonome ganglia is die laterale (vertebrale), kollaterale en terminale ganglia. Die parasimpatiese divisie voorsien in die normale onderhoud en herstel van die visserale funksies van die liggaam, terwyl die simpatiese divisie die liggaam se reserwes mobiliseer vir ekstra energie tydens noodtoestande (byvoorbeeld tydens veg of vlug). Die meeste visserale organe het sowel simpatiese as parasimpatiese voorsiening. 

Effekte van outonome senuweestimulasie sluit die volgende in: die sametrekking of verslapping van die spiere, stimulasie of inhibisie van klierafskeidings en die vrystelling van glukose deur die lewer (simpatiese werking). Verder is die outonome senuwees ook betrokke by die regulering van die harttempo, bloeddruk, die asemhalingstempo, die sekresie van speeksel, sweet, spysverteringsappe en hormone; spysverteringsfunksie; urienvorming en -uitskeiding; die regulering van die pupilgrootte en die eksitasie en funksionering van die geslagsorgane. Daar is sekere chemiese stowwe wat verantwoordelik is vir impulsoordrag. Twee van hierdie stowwe is asetielcholien, met 'n parasimpatiese uitwerking, en noradrenalien, wat 'n simpatiese uitwerking het. 

Asetielcholien word deur cholinergiese vesels (dit wil sê alle preganglioniese vesels, parasimpatiese postganglioniese vesels) afgeskei. Beskadiging van die outonome senuwees kan tot 'n verlies of patologiese toe name van die visserale funksies (byvoorbeeld ten opsigte van die harttempo, blaasbeheer, vasokonstriksie, ensovoorts) lei. Die outonome senuweestelsel is die gedeelte van die senuweestelsel wat die nie-willekeurige of outomaties gereguleerde liggaamsfunksies versorg. 

Baie van hierdie outonoom gereguleerde funksies kan op twee teenoorgestelde wyses verrig word, byvoorbeeld die vernouing of verwyding van die pupil van die oog, die sametrekking of verslapping van die kringspiere van die derm en die blaas, en die versnelling of vertraging van die harttempo. Die outonome senuweestelsel word in twee substelsels onderverdeel: die simpatiese en parasimpatiese stelsel. Aksies van die simpatiese stelsel sluit die volgende in: pupilverwyding, bloedvaatvernouing in die vel (verbleking), sweet, versnelling van die harttempo, die vorming van derm-aktiwiteit, die sametrekking van die kringspiere van die derm en die blaas, ejakulasie en orgasme. 

Emosionele en liggaamlike uitinge soos angs, skrik en woede word ook deur die simpatiese stelsel beïnvloed. Die werking van die parasimpatiese stelsel stuit onder andere die volgende in: pupilvernouing, verhoging van derm-aktiwiteit, die verslapping van die kringspiere van die derm en blaas, bloedvaatverwyding in die vel (bloos), vertraging van die harttempo, lugpypvernouing, traan- en speekselafskeiding, ereksie van die penis en klitoris en die bevogtiging van die vagina wand deur die klein slymkliertjies. Albei stelsels is gedurig funksioneel: dit hang net af van die tipe aktiwiteit wat op 'n bepaalde tydstip verrig word en of dit die parasimpatiese of die simpatiese stelsel is wat oorheers. 

Uiteenlopende prikkels lok die aktivering van een stelsel en die vertraging van die ander stelsel uit. Daarby reageer die simpatiese stelsel meestal in sy geheel en betrek die hele liggaam in sy reaksie: angs, skok en woede is almal uitlokkende faktore. Die parasimpatiese reaksies is dikwels meer gelokaliseer in bepaalde organe. Die senuweevesels wat tot die simpatiese stelsel behoort, verlaat die werwelkolom saam met die agterste wortels van die rugmurgsenuwees. 

Hierdie senuweevesels is die uitlopers van senuweeselle wat in die rugmurg lê. Hulle split af net na hulle die werwelkolom verlaat het en vorm dan 'n simpatiese ganglion (senuweeknop). In die ganglion vind impulsoordrag op die volgende senuweesel plaas. Die uitlopers van laasgenoemde senuweeselle loop na die organe wat deur die simpatiese stelsel bedien word. Die ganglia is met mekaar in verbinding en vorm die sogenaamde simpatiese ketting (truncus simpaticus), wat die rugmurg aan weerskante begrens. 

Die parasimpatiese stelsel bestaan anatomies uit twee dele. Die senuweeselle van die eerste deel lê in die brein (verlengde rugmurg), en hierdie selle se uitlopers loop saam met enkele kopsenuwees na organe soos die oog, traankliere, speekselkliere en ander dele van die kop. Die grootste deel van die uitlopers loop saam met die tiende kopsenuwee (nervus vagus) en bereik via die nek die volgende dele: die hart, die maag en die boonste deel van die dermkanaal. 

Die tweede deel van die parasimpatiese stelsel verlaat die onderste deel van die rugmurg en vorm 'n netwerk in die bekken, waarvandaan senuwees na die onderste deel van die derm, die blaas en die geslagsorgane loop. Deur navorsing is aangetoon dat impulsoordrag van 'n uitloper (akson) van die senuweesel op die dendriete van 'n ander senuweesel of eindorgaan geskied deur middel van baie klein hoeveelhede chemiese oordraerstof. Belangrike navorsing op hierdie gebied is deur Otto Loewi (1873- 1961) gedoen. 

Later is die struktuur van die twee belangrikste oordraerstowwe bepaal. Die stof wat in die senuwee-eindes van die simpatiese stelsel vervaardig word, is veral noradrenalien, 'n stof wat baie ooreenstem met die adrenalien wat in die bynier gevorm word. Deur adrenalien word die simpatiko geaktiveer. In toestande waarin die simpatiese stelsel skielik tot groot aktiwiteit moet oorgaan (angs, skrik, woede), word groot hoeveelhede adrenalien deur die bynier afgeskei. 

Stowwe wat die werking van adrenalien en noradrenalien naboots, staan bekend as simpatomimetika. So ŉ stof is byvoorbeeld pilokarpivn, wat berei word uit die blare van die pilocarpusspesies. In die oogheelkunde word pilokarpien in die bereiding van oogdruppels gebruik, waardeur die pupil vernou word, byvoorbeeld by gloukoom (verhoogde druk in die oog). Stowwe wat die uitwerking van noradrenalien kan blokkeer en so die simpatiese werking daarvan kan teengaan, staan bekend as simpatikolitika. 

'n Bekende voorbeeld is reserpien, wat veral vir die behandeling van hoë bloeddruk gebruik word. 'n Deel van die werkinge van die parasimpatiese stelsel word nageboots deur muskarien ('n paddastoelgif). Stowwe soortgelyk aan muskarien, wat die uitwerkings van die parasimpatiese stelsel naboots, staan bekend as parasimpatikomimetika. Later is ontdek dat dit asetielcholien is wat in die uiteindes van die parasimpatiese senuweeseluitlopers vervaardig word. 

Dit dra die impuls oor op die volgende senuwee. In groot hoeveelhede blokkeer asetielcholien egter impulsgeleiding. In 'n stadium is gemeen dat nikotien ook ŉ soortgelyke uitwerking het. Die ganglionblokkerende werking van asetielcholien word ook die nikotieneffek van asetielcholien genoem. Voorts is ook aangetoon dat asetielcholien die oordraerstof in die hele parasimpatiese stelsel en in die ganglia van die simpatiese stelsel is. Die impulsoordrag van die tweede simpatiese senuwee op die eindorgaan word bewerkstellig deur noradrenalien. 

Uit sekere plante van die familie Solanaceae ("Atropa" "belladonna" en "Hyoscyamus niger") word die stof hiosiamien verkry, wat deur geringe veranderinge aan die molekule omgeskakel word in atropien, wat die muskariene werking van asetielcholien blokkeer. Atropien het in die geneeskunde verskeie gebruike. Dit word byvoorbeeld toegedien om ŉ te stadige hartfrekwensie te korrigeer. Die parasimpatiese stelsel rem die harttempo, terwyl atropien die uitwerking van die stelsel blokkeer en so die harttempo laat versnel. 

Remmende parasimpatikostowwe soos atropien word gegroepeer onder 'n groep geneesmiddels wat gesamentlik bekend staan as die parasimpatikolitika. 'n Naverwante stof aan atropien, naamlik homatropien, kan sinteties vervaardig word maar dit het ŉ korter werking as atropien. Dit word veral gebruik tydens die ondersoek van die retina van die oog. Dit laat die pupil verwyd en stel so die oogarts beter in staat sodat die agterliggende retina ondersoek kan word. 

Ten slotte is daar ook geneesmiddels ontwikkel wat spesifiek inwerk op die spiere wat deur die outonome senuwees geïnnerveer word, maar terselfdertyd onderdruk hierdie geneesmiddels nie die parasimpatiese uitwerking op ander organe nie. Hierdie middels word veral gebruik vir die behandeling van spierkrampe van die derm en urienweë. Hierdie geneesmiddels staan bekend as die spasmolitika. 

Hierdie senuwees dra die impulse na die verskillende organe wanneer die liggaam energie gaan gebruik, bv. wanneer mens hardloop of ander uitputtende werk doen. Die lugpype verwyd en mens haal vinniger asem (1); die bloeddruk styg (2); en (3) suiker word deur die lewer in die bloedstroom gestort. 

Hierdie senuwees is verantwoordelik vir die roetine-funksies van die verskillende liggaamsorgane. Hulle het onder meer ook die teenoorgestelde werking van die simpatiese stelsel in soverre dat hulle die asemhaling vlakker maak 


Ons is egter baie selde bewus van die sensoriese boodskappe wat hierdie senuwees na die brein en die rugmurg dra. Hierdie sensoriese boodskappe gee slegs aanleiding tot die gepaste motoriese impulse, wat langs die motoriese vesels na die verskillende organe gaan. Hierdie impulse is van tweërlei aard, aangesien die outonome senustelsel uit twee verskillende stelsels, die "simpatiese" en die "parasimpatiese" stelsel, bestaan, en hulle gee aanleiding tot senuboodskappe wat verskillende uitwerkings tot gevolg het.

Die simpatiese senuvesels is vertakkings van die torakale senuwees wat uit die rugmurg ontstaan. Hulle is versamelings van al die dun vesels wat vir die simpatiese funksies verantwoordelik is. Vir elke groot torakale senuwee loop 'n bondeltjie simpatiese vesels na 'n senuknoop, die simpatiese ganglion, en van hierdie knoop gaan die vesels weer terug na die hoof-senustam. Die simpatiese senuwees gebruik dus die groot senuwees van die liggaam as hul normale weë. 

Die parasimpatiese senuwees het twee groot onderafdelings. Aan die een kant is daar die kopsenuwees, soos die swerfsenuwee en die senuwees wat verantwoordelik is vir die sametrekking van die irisse, en aan die ander kant is daar die vertakkings wat deur die hele liggaam loop, maar hoofsaaklik in die sakrale deel van die rugmurg ontstaan. Anders as die simpatiese stelsel, volg die parasimpatiese stelsel nie die hoofsenuwees nie, maar loop op hul eie deur die weefsels. 

Op die oog af kan dit dalk voorkom of die twee groot stelsels van die outonome senustelsel, naamlik die simpatiese en die parasimpatiese stelsels, gedurig in stryd met mekaar is om die beheer van die aktiwiteite van die baie organe wat hulle bedien. Tot 'n mate is dit wel waar, maar ons moet onthou dat hulle mekaar dikwels aanvul in hul funksies. Wanneer mens by in gevaar verkeer, tree die simpatiese stelsel op die voorgrond en kry dit die liggaam in gereedheid vir aksie. Die parasimpatiese stelsel daarenteen laat die vesels toe om te rus en laat die liggaam terselfdertyd  energie opbou deur die vertering van kos. 



</doc>
<doc id="126795" url="https://af.wikipedia.org/wiki?curid=126795" title="I.W. Schlesinger">
I.W. Schlesinger

Isidore Williem Schlesinger (Bowery, New York, 15 September 1871 – Johannesburg, 11 Maart 1949, was ’n sakemagnaat en baanbreker van die Suid-Afrikaanse vermaakbedryf. Hoewel sy bynaam "Little Man" was (hy was net 1,58 m lank), was hy 'n reus in die Suid-Afrikaanse sakewêreld. Met die uitsondering van die mynbou, het hy belange in amper elke ander sektor gehad, selfs die landbou.

Schlesinger was die tweede seun van die 10 kinders van Abraham Schlesinger, ’n Hongaars-Joodse immigrant. Die Europese tak van die gesin het 'n saagmeule besit in die Patraberge (of die Karpatiese Gebergte) gehad het op die grens van die latere Tsjeggo-Slowakye. Aangesien die meule nie lewensonderhoud kan bied aan die hele gesin nie, het twee broers, Abraham en Moritz, na Amerika geëmigreer. Daar het hulle as houtkappers begin werk. Daarna het Abraham tot die sigarehandel toegetree en later ’n bank gestig. 

Isidore Schlesinger het sy kinderjare deurgebring in die buitewyke van die Bowery, die East Side-distrik van New York, waar hy as seun die gesin se inkomste help aanvul het deur te smous met haarknippies en met die verkoop van koerante. Op agttienjarige leeftyd was hy 'n kommissie- en versekeringsagent.

Nadat Schlesinger van die ontdekking van goud aan die Witwatersrand gelees het, vertrek hy in 1894 per skip na Suid-Afrika teen sy familie se wense. In Johannesburg het hy aanvanklik as handelsreisiger Amerikaanse goedere verkoop, maar aangesluit by die Equitable Insurance Company ('n Amerikaanse onderneming) toe hy besef dit sou meer winsgewend wees en het 'n hoogs suksesvolle versekeringsagent geword. In dié veld het hy alle rekords oortref. Voor twee jaar verloop het, was Schlesinger, wat in volslae armoede verkeer het, ’n ryk man wat maandeliks meer as £1 000 aan kommissie verdien het deur met onvermoeide ywer kruis en dwars oor die land en Duits-Suidwes-Afrika te reis om polisse te verkoop. So het hy 'n uitstekende kennis van die land en sy mense opgedoen. Hy het selfs polisse aan stamhoofde in Swaziland verkoop.

Volgens een bron is Schlesinger aan die vooraand van die Tweede Vryheidsoorlog (1899-1902) deur die Equitable aangestel as hul streekbestuurder in Ierland. Volgens 'n ander bron het hy, aangesien hy steeds 'n Amerikaanse burger was, aansienlike vryheid tydens die oorlog geniet, maar weens die ontwrigting daarvan het hy na Amerika teruggekeer. Van daar het hy na Ierland gegaan om versekering te verkoop. Ná die oorlog het hy in Johannesburg teruggekeer om 'n onderneming vir eiendomsontwikkeling, die African Realty Trust, van stapel te stuur. Hierdeur is tot 1904 nuwe voorstedelike gebiede ontwikkel in Port Elizabeth (Mount Pleasant) en Johannesburg (Orange Grove, Houghton en Killarney) deur salaristrekkers die geleentheid te bied om hul eie huis op afbetaling te koop. Dit was die eerste keer in Suid-Afrika dat so 'n skema bekendgestel is. 

Einde 1904 het hy sy eie versekeringsmaatskappy, die African Life Assurance Society gestig met die £20 000 wat hy verdien het uit die ontwikkeling van die voorstad Parkhurst. Gedurende die eerste jaar het die maatskappy 2 274 polisse ter waarde van oor die £1 miljoen verkoop het. Dit was 'n rekord vir 'n nuwe genootskap tydens sy eerste jaar. As besturende direkteur het hy self die hele maatskappy van die direksiekamer tot by die skryfbehoeftekas georganiseer en het hy self alle werwers en agente afgerig. 

In 1905 het hy die Robinson South African Bank (wat J.B. Robinson gestig het) gekoop toe dit in geldelike moeilikheid verkeer het en omskep dit in die Colonial Banking and Trust Company, wat hom op klein lenings aan sakelui toegelê het. In 1911 het hy die African Guarantee and Indemnity Corporation vir die finansiering van alle soorte versekering gestig.

Schlesinger het in 1913 vir die eerste keer tot die vermaakbedryf toegetree met die aankoop van die Empire Theatre in Johannesburg vir £60 000 in 'n tyd toe baie vermaakondernmings swaar verliese gely het. Spoedig het hy 'n onderneming wat so te sê insolvent was, in 'n florerende saak omskep, naamlik African Consolidated Theatres, waarmee hy 'n gesentraliseerde organisasie verskaf het vir die verspreiding van rolprente en variêtê-voorstellings op landwye grondslag. 'n Bykomende onderneming later was African Film Productions, met sy weeklikse African Mirror wat beskou word as die oudste nuusrolprent ter wêreld. Dit was die eerste permanente onderneming in Suid-Afrika wat Suid-Afrikaanse rolprente vervaardig het. Hy het moderne teaters in die stede opgerig en sy ketting bioskope het van die Kaap tot aan die Zambezi gestrek. 

Gedurende die 1920's het Schlesinger die stigting van die land se eerste reeks radiostasies moontlik gemaak toe hy die sukkelende Suid-Afrikaanse uitsaaidiens oorgeneem het wat toe skaars 20 000 lisensiehouers gehad het. Hieruit is die African Broadcasting Company (ABC) in 1930 gestig wat hy so goed georganiseer het dat dit in 1936 deur die Suid-Afrikaanse Uitsaaikorporasie (SAUK) as staatsonderneming met 125 000 lisensiehouers oorgeneem kon word. 

Schlesinger het hom vir kommersiële boerdery-ondernemings beywer en by Langholm naby Grahamstad het hy etlike groot pynappelplantasies gevestig, waarvoor hy in Port Elizabeth 'n inmaakfabriek opgerig het, die African Canning and Packing Corporation. So het hy die pynappelbedryf in die Oostelike Provinsie begin. Op Kendrew, naby Graaff-Reinet, het hy op uitgebreide skaal met die kweek van sitrusvrugte onder intensiewe besproeiing begin, maar dié projek het misluk weens die ontoereikendheid van die opvanggebied. Later, op Zebediela in Noord-Transvaal (Limpopo), het hy die grootste enkele sitruslandgoed ter wêreld ontwikkel, een van sy grootste prestasies. Hier is 650 000 bome aangeplant. In 'n stadium het Schlesinger ook 80 000 merino besit. 

Teen die vroeë 1930's het Schlesinger, as uitvloeisel van die fenomenale sukses van die versekeringsmaatskappye wat hy gestig het, in besit gekom van 'n indrukwekkende netwerk bioskope en teaters. Daarby het hy beherende belange gehou in kleinhandelsake, banke, reklamefirmas, 'n kettinggroep hotelle, spysenieringsfirmas, pretparke, die landbou, inmaakfabrieke, diamantslypery en koerante en was hy voorsitter van meer as 80 maatskappye. Sy poging om 'n groot trustmaatskappy op te rig, het egter misluk; so ook sy sy toetrede tot Johannesburg se koerantmark met die "Sunday Express" en sy nuusdiens, Africopa. Die gevestigde koerante, "The Star" en "Rand Daily Mail", en die nuusdiens Sapa was te sterk vir hom, maar sy reklameonderneming was van die grootste op dié gebied. Toe Schlesinger sy koerantbelange in 1939 laat vaar, was die "Sunday Express" deel van die verkoop van sy koerante aan Rand Daily Mails Ltd. (£44 047), die Sunday Times Syndicate Ltd. (£49 286) en die Argus Printing and Publishing Company Ltd. (£206 667). Die "Sunday Express" het nog tot einde 1939 verskyn, toe daar papierskaarste en nog moeilikhede weens die Tweede Wêreldoorlog. Eers in September 1945 het dit weer verskyn. Schlesinger het ook "The Daily Express" in Johannesburg begin en die "Daily Tribune" en "Sunday Tribune" in Durban. Van dié vier nuusblaaie bestaan vandag nog net die "Sunday Tribune".

Dr. M. Arkin beskryf Schlesinger in die "Suid-Afrikaanse Biografiese Woordeboek" as "’n kort, stewig geboude man, . . . altyd onberispelik geklee, (wat) leesstof van allerlei aard verslind (het). 'I.W.', soos sy kollegas en personeel hom genoem het, was iemand met geweldige (fisieke) energie wat gehou het van lang werkure, veral waar dit ondernemings gegeld het wat as toetssteen gedien het vir sy verkoopkuns en verbluffende sakevernuf. Hy het dit geniet om nuwe ondernemings van stapel te stuur wat hy tot in die fynste besonderhede beplan het, en het self noulettend beheer oor al sy maatskappye uitgeoefen. Hy het met die uiterste teësin gesag aan ander oorgedra." 

Schlesinger was getroud met Mable May, indertyd 'n bekende aktrise van Johannesburg. Die enigste seun uit die huwelik, John Samuel Schlesinger (gebore in 1923), het sy onderrig aan Michaelhouse, Natal, en aan die Harvard-universiteit, VSA, ontvang. Hy het in 1949 met die dood van sy vader die beheer oor van die ontsaglike Schlesinger-organisasie oorgeneem. 

Gedurende sy laaste lewensjare het gewrigsontsteking Schlesinger erg geteister sodat hy aan die einde so te sê 'n invalide was. Nogtans het hy aktief betrokke gebly by sy sakeryk as voorsitter van tientalle maatskappye en steeds soggens vyfuur opgestaan en gesorg dat hy om sesuur op kantoor was. Ondanks sy liefde vir sy tweede vaderland, het hy sy Amerikaanse burgerskap nooit prysgegee nie. Hy is op Zebediela in Noord-Transvaal begrawe.



</doc>
<doc id="126796" url="https://af.wikipedia.org/wiki?curid=126796" title="Tsjoewasjies">
Tsjoewasjies

Tsjoewasjies (Чӑвашла, "Čăvašla"; [tɕəʋaʂˈla]) is ’n Turkse taal wat deur die Tsjoewasjiërs gepraat word. Dit is saam met Russies die amptelike taal van die Republiek van Tsjoewasjië. Tsjoewasjies is die enigste oorlewende lid van die Oghoer-tak binne die Turkse tale en word deur sowat 1,3 miljoen mense gepraat. Tsjoewasjies word in die Cyrilliese alfabet geskryf.



</doc>
<doc id="126797" url="https://af.wikipedia.org/wiki?curid=126797" title="Ernst Schulze (Chemikus)">
Ernst Schulze (Chemikus)

Ernst Schulze (31 Julie 1840, Bovenden naby Göttingen – 15 Junie 1912 in Zürich) was 'n baanbrekende Duitse biochemikus wat onder andere 'n aantal aminosure ontdek het.

Schulze se oupa was die filosoof en hofraadslid Gottlob Ernst Schulze, en sy vader het 'n hoë amp beklee in die dorp waar hy gebore is: Bovenden naby Göttingen. Na sy skoolloopbaan, het Schulze chemie aan die Universiteit van Göttingen gestudeer. Onder sy professore was Friedrich Wöhler en Heinrich Limpricht. Hy het sy finale semester in Heidelberg afgelê, waar sy studies onder Robert Wilhelm Bunsen afgelê het. Schulze het toe na Jena gereis, waar hy sy doktorale studies as die assistent van Karl Gotthelf Lehmann en later Lehmann se opvolger, Anton Geuther, voltooi het. Hy het sy doktorsgraad in 1867 verwerf. Hy het sy wetenskaplike loopbaan in Jena begin, en toe 'n posisie op die proefplaas te Weende naby Göttingen gekry, waar hy onder Wilhelm Henneberg, gewerk het, totdat hy in 1871 'n posisie aangeneem het om 'n soortgelyke proefplaas in Darmstadt te lei. Een jaar later is Schulze aangestel as professor vir landbouchemie by die nuwe landbou en bosbou skool van die Zürich politegnikum, waar sy toekomstige skoonpa Adolf Kraemer reeds aangestel was as een van die eerste leiers van die skool.

Tydens sy vier dekades in Zürich, het Schulze gekonsentreer op 'n verskeidenheid van fitochemiese studies, waartydens hy en sy doktorale studente die aminosure Glutamien, Fenielalanien en Arginien ontdek het, sowel as baie ander organiese verbindings. Schulze het ook klem gelê op navorsing oor die belang van die aminosure Asparagien en Glutamien in die proteïenmetabolisme van plante. Hy was ook 'n baanbreker in die navorsing van lesitien, cholesterol en phytosterolen in plante. Aan die einde van sy tyd in Zürich, het Schulze navorsing oor die rol van proteïene in die selmembrane van plante gelei. Hierdie sistematiese navorsing in plantchemie het Schulze een van die pioniers van die nuwe wetenskap van biochemie gemaak, wat op daardie stadium nog "fisiologiese chemie" genoem was.

In die middel van die 1880's, is Schulze bekroon met die Liebig-Medalje in silwer, en in 1907 het hy 'n prys gewen van die Koninklike Geselskap van Wetenskappe in Göttingen. In 1910, in erkenning van sy lewenswerk, het die Universiteit van Heidelberg aan hom 'n eredoktorsgraad in die Medisyne toegeken.





</doc>
<doc id="126806" url="https://af.wikipedia.org/wiki?curid=126806" title="Orchards, Johannesburg">
Orchards, Johannesburg

Orchards is ’n klein voorstad in die noordooste van Johannesburg, noord van Norwood, wes van Orange Grove en Sydenham, suid van Cheltondale en The Gardens, en oos van Oaklands.

Orchards is ’n goed gevestigde voorstad met groot straatblokke, boomryke strate en groot, tydlose wonings, waarvan baie gerestoureer of onderverdeel in woonstelle is. Die NG gemeente Johannesburg-Noord, gestig in 1942, se kerkgebou is geleë by Orchardsweg 18. Dié gemeente staan sedert 2011 bekend as die NG gemeente Andrew Murray en is Afrikaans sowel as Engels. Die sanger Gé Korsten se vader was die bouaannemer van die gebou en sy skoonvader, ds. Attie Burger het hom en sy bruid, Elna, op 5 Januarie 1952 in die kerk in die huwelik bevestig.

Die Laerskool Dirkie Uys is in 1928 in Orchards gestig en was tot 1995 die enigste Afrikaansmediumskool in die omgewing. In daardie jaar het dit oorgeskakel na 'n parallelmediummodel, maar in 2000 Engelsmedium geword toe die naam na Orchards Primary School verander is.



</doc>
<doc id="126809" url="https://af.wikipedia.org/wiki?curid=126809" title="George Thomas Moore">
George Thomas Moore

George Thomas Moore (1871-1956) was 'n Amerikaanse plantkundige, wat gespesialiseer het in fikologie, die studie van alge. Moore was die direkteur van die botaniese tuin van Missouri in St. Louis, Missouri van 1912 tot 1953. 

Moore is gebore op 23 Februarie 1871 in Indianapolis, Indiana. Hy het in 1894 terselfdertyd 'n Baccalaureus Scientiae graad van Wabash College in sy tuisstaat, en 'n Baccalaureus Artium in 1895 van die Harvard-universiteit behaal. Daarna het hy in 1896 'n Meestersgraad in Kunste by die Harvard-universiteit behaal, en uiteindelik in 1900 'n Ph.D. Moore het na die Botaniese Tuin van Missouri gegaan nadat hy twee jaar lank as hoof van die Departement Plantkunde by Dartmouth College, en vir 'n geruime tyd as hoof van die Laboratorium vir Plantpatologie by die Verenigde State se Departement van Landbou, gewerk het. Hy was ook die hoof van die Marine Biologiese Laboratorium in Woods Hole, Massachusetts. Hy het ook vanaf 1921-1923 op die raad van trustees vir Wetenskapdiens, nou bekend as Vereniging vir Wetenskap en die Publiek, gedien.

Die outeursafkorting G.Moore word gebruik om George Moore as die skrywer aan te deui wanneer 'n botaniese naam aangehaal word.



</doc>
<doc id="126811" url="https://af.wikipedia.org/wiki?curid=126811" title="Morten Pedersen Porsild">
Morten Pedersen Porsild

Morten Pedersen Porsild (1 September 1872, Glibstrup naby Store Andst - 30 April 1956, Kopenhagen) was 'n Deense plantkundige wat die grootste gedeelte van sy volwasse lewe in Groenland gewoon en gewerk het. Hy het in 1898 en 1902 saam met die fisioloog August Kroghaan aan ekspedisies in Groenland deelgeneem. In 1906 het hy die Arktiese Stasie in Qeqertarsuaq, Wes-Groenland gestig, en vorm sedert 1956 deel van die Universiteit van Kopenhagen. Hy het ondersteuning gekry van bekende polêre navorsers soos Knud Rasmussen, Mylius-Erichsen en Fridtjof Nansen. 'n Private individu het die gebou geskenk, terwyl die lopende koste deur Deense staatsbegroting gedek word. Morten Porsild het die stasie vir veertig jaar bestuur. In 1946, het hy teruggekeer na Kopenhagen, en is opgevolg as stasiehoof deur Paul Gelting. Hy was die vader van Alf Erling Porsild, Robert Thorbjørn Porsild, Asta Irmelin "Tulle" Egede en Ove Sten Porsild. Benewens plantkunde, het Porsild bygedra tot dierkunde en etnografie. Hy het ook die Groenlandse-politiek betree.

Die outeursafkorting Porsild word gebruik om Morten Pedersen Porsild as die skrywer aan te deui wanneer 'n botaniese naam aangehaal word.




</doc>
<doc id="126812" url="https://af.wikipedia.org/wiki?curid=126812" title="Paul Emil Elliot Gelting">
Paul Emil Elliot Gelting

Paul Emil Elliot Gelting (30 Maart 1905 - 18 Februarie 1964) was 'n Deense ekoloog, plantkundige en lichenoloog. Hy was medeprofessor aan die Universiteit van Kopenhagen, en was besonder aktief in Groenland. Gelting het deelgeneem aan die driejaar-ekspedisie na Oos-Groenland in 1931-34 onder leiding van Lauge Koch, asook die 1938-39 ekspedisie na Noordoos-Groenland onder leiding van Eigil Knuth. Van 1946 tot 1954 was hy in bevel van die Arktiese Stasie Qeqertarsuaq, wat deur Morten Pedersen Porsild gestig is.

Die outeursafkorting Gelting word gebruik om Paul Gelting as die skrywer aan te deui wanneer 'n botaniese naam aangehaal word.





</doc>
<doc id="126813" url="https://af.wikipedia.org/wiki?curid=126813" title="Dewetshof">
Dewetshof

Dewetshof is ’n residensiële voorstad van Johannesburg.

Dit is sowat 5,5 km noordoos van die stadsaal tussen Observatory en Cyrildene geleë, noord van Observatoryheuwel. In die suidweste grens dit aan Bezuidenhoutsvallei, in die suide aan Kensington en in die suidooste aan Bruma. In November 2017 is op die eiendomswebtuiste property24.com 23 wonings in Dewetshof te koop aangebied, waarvan 15 teen bo R2 miljoen. Die duurste was R3,85 miljoen en die goedkoopste R1,39 miljoen.

Dewetshof is genoem na hoofregter Nicolaas de Wet. Dit is deur die Johannesburgse stadsraad op die plaas Doornfontein No. 24 aangelê en op 1 Desember 1954 geproklameer. Uitbreiding 1 lê suid van Cyrildene, oos van Bezuidenhoutsvallei en noord van Kensington, sowat 6 km oos van die stadsaal. Die strate is genoem na bekende mense en skepe uit die vroeë geskiedenis van Suid-Afrika, soos Dias, Tulbagh, De Mist, Da Gama, Woltemade en Adam Tas.

Volgens die sensus van 2011 was Dewetshof se inwonertal destyds 1 425, van wie 547 wit was, 521 swart, 191 bruin en 151 Indies of Asies. Vyftien het hulself as “ander” geklassifiseer. Engels was die grootste huistaal (739) en Afrikaans die naasgrootste (177).


</doc>
<doc id="126814" url="https://af.wikipedia.org/wiki?curid=126814" title="Universiteit van Kopenhagen">
Universiteit van Kopenhagen

Die Universiteit van Kopenhagen (Deens: Københavns Universitet) is die oudste universiteit en navorsingsinstelling in Denemarke. Dit is in 1479 gestig as 'n "studium generale", en is die tweede oudste instansie vir hoër onderwys in Skandinawië ná die Universiteit van Uppsala (1477). Die Universiteit het 23 473 voorgraadse studente, 17 398 nagraadse studente, 2 968 doktorale studente en meer as 9000 werknemers. Die universiteit het vier kampusse in en rondom Kopenhagen, met die hoofkwartier in Sentraal-Kopenhagen. Die meeste kursusse word in Deens aangebied, maar baie kursusse word egter ook in Engels aangebied en 'n paar in Duits. Die universiteit het 'n paar duisende buitelandse studente, waarvan die helfte uit die Noordiese lande kom.

Die universiteit is 'n lid van die Internasionale Alliansie van Navorsingsuniversiteite (IARU), saam met onder andere die Universiteit van Cambridge, Yale Universiteit, die Australiese Nasionale Universiteit, en die Universiteit van Kalifornië, Berkeley. Volgens die 2016 Akademiese Rangorde van Wêrelduniversiteite is die Universiteit van Kopenhagen die beste universiteit in Skandinawië en die 30ste in die wêreld, volgens die 2016-2017 Times Higher Education World University Rankings as 120ste in die wêreld, en volgens die 2016- 2017 QS World University Rankings as 68 in die wêreld. Die universiteit het 37 Nobelpryswenners wat as alumni, fakulteitslede en navorsers geaffilieer is, en het een Turing-pryswenner voortgebring.



</doc>
<doc id="126815" url="https://af.wikipedia.org/wiki?curid=126815" title="Nieuport 17">
Nieuport 17

Die Nieuport 17 is 'n Franse dubbeldekker vegvliegtuig wat in die Eerste Wêreldoorlog gebruik is. Die vliegtuig is ontwikkel uit die "Nieuport 11" en het sy nooiensvlug in Januarie 1916 voltooi. Dit is in Mei 1916 aan die wesfront ontplooi. Dit was aansienlik beter as die "Nieuport 11" met 'n kragtiger motor, langer vlerke en die hele romp is versterk. Eers was dit toegerus met die "Le Rhône" 100 perdekrag motor en was later toegerus met die "Clerget 9B" 130 perdekrag motor. Die gevolg was 'n vliegtuig was uiters beweeglik was, 'n hoë snelheid kon behaal en baie goed kon klim. Dit was makliker om die boonste masjiengeweer te laai omrede die "Foster"-meganisme gebruik was om dit aan die boonste vlerk te monteer. Die vlieënier kon dit herlaai terwyl hy reguit en gelyk vlieg.

Die Duitsers het die vliegtuig net so gekopieer en dit die "Siemens-Schuckert D1" genoem. Bobaasvlieëniers soos René Fonck, Georges Guynemer, Charles Nungesser, Albert Ball en Billy Bishop het die vliegtuig gebruik.




</doc>
<doc id="126818" url="https://af.wikipedia.org/wiki?curid=126818" title="Ernst Stapelberg">
Ernst Stapelberg

Ernst Stapelberg (* 6 Februarie 1995, Bloemfontein) is ’n Suid-Afrikaanse rugbyspeler wat in die Pro14-reeks vir die Cheetahs, en in die Curriebeker vir die Vrystaat Cheetahs as losskakel speel. 

Stapelberg is in 2008 gekies om vir die Oostelike Provinsie se o/13-Cravenweekspan te speel. Drie jaar later is hy gekies vir die Oostelike Provinsie se o/16-Grant Khomo Week-span en in 2012 en 2013 is hy vir die o/18-Cravenweekspan gekies. Benewens rugby, was Stapelberg ook ’n kranige skolekrieketspeler wat sy skool teen Rondebosch Boys’ High School, Westville Boys’ High School, St. Stithians-kollege en Hoërskool Waterkloof verteenwoordig het.

In 2014 het Stapelberg hom by die Westelike Provinsie aangesluit en vir dié provinsie se o/19-span uitgedraf. In 2015 het hy vir die rugbyspan van die Universiteit Stellenbosch uitgedraf en sy plek in die span gehou vir die volgende twee seisoene. Hy is in 2017 in die Varsityrugby Droomspan op losskakel ingesluit. In 2016 het hy die tweede meeste punte in die Varsitybekerkompetisie aangeteken, en in 2017 die derde meeste.

Hy het voorts in 2015 sy buiging vir die Westelike Provinsie se seniorspan in die Vodacombeker gemaak en ook vir die o/21-span gespeel. Na dese hy het Suid-Afrika verteenwoordig in die nasionale o/20-span in ’n vriendskaplike wedstryd teen Los Pumitas van Argentinië. In hierdie wedstryd het hy tien punte aangeteken (twee doelskoppe en twee strafdoele).

In 2016 het hy die Westelike Provinsie se seniorspan in die kwalifiserende wedstryde van die Curriebeker verteenwoordig voor hy hom weer by die o/21-span aangesluit het. In 2017 is hy deur die Vrystaatse Rugbyunie gekontrakteer om op losskakel te speel in plek van die beseerde losskakels Fred Zeilinga en Niel Marais. Hy het hom goed van sy taak gekwyt en ’n gereelde spanlid geword vir die duur van die kompetisie.


</doc>
<doc id="126820" url="https://af.wikipedia.org/wiki?curid=126820" title="Universiteit van Uppsala">
Universiteit van Uppsala

Die Universiteit van Uppsala is 'n navorsingsuniversiteit in Uppsala, Swede, en is die oudste universiteit in Swede en al die Noordiese lande wat nog in gebruik is. Dit is in 1477 gestig. Dit is as een van die wêreld se 100 beste universiteite in verskeie hoë profiel internasionale ranglyste aangedui. Die universiteit gebruik "Gratiae veritas naturae" as sy leuse en sluit natuurwetenskappe in.

Die universiteit het aan die einde van die 16de eeu van groot belang geword tydens die opkoms van Swede, en het 'n relatiewe finansiële stabiliteit gekry met 'n groot skenking van koning Gustavus Adolphus in die vroeë 17de eeu. Uppsala het ook 'n belangrike historiese plek in die Sweedse nasionale kultuur, identiteit en vir die Sweedse samelewing en regering: in historiografie, literatuur, politiek en musiek. Baie aspekte van die Sweedse akademiese kultuur oor die algemeen, soos die wit studentekeps, het in Uppsala ontstaan. Dit deel 'n aantal eienaardighede, soos die studente nasiesisteem, met Lund Universiteit en die Universiteit van Helsinki.


</doc>
<doc id="126821" url="https://af.wikipedia.org/wiki?curid=126821" title="Aberfoyle, Stirling">
Aberfoyle, Stirling

Aberfoyle (Skots-Gaelies: "Obar Phuill") is 'n nedersetting in die historiese en registrasiegraafskap Perthshire, Skotland wat tans administratief onder die Stirling-distriksraad ("Stirling council area") val. Die dorp is 27 myl (43 km) noordwes van Glasgow aan die oewer van die Forthrivier geleë. Die dorpsgebied maak deel uit van die Queen Elizabeth Forest Park.

Vandag is Aberfoyle 'n gewilde toeristeoord wat as vertrekpunt vir toere na Loch Lomond en die Nasionale Trussachs-park dien. Die Aberfoyle Gholfklub beskik oor een van die aantreklikste gholfbane in Skotland wat reeds in 1890 temidde van 'n heidelandskap aangelê is.


</doc>
<doc id="126823" url="https://af.wikipedia.org/wiki?curid=126823" title="Nieuport 28">
Nieuport 28

Die Nieuport 28 is 'n Franse dubbeldekker vegvliegtuig wat in die Eerste Wêreldoorlog gebruik is. Dit het sy nooiensvlug voltooi op 14 Junie 1917. Dit was die eerste vliegtuig wat die "American Expeditionary Forces" (AEF) gebruik het in die oorlog. Tydens die tweede patrollie van die AEF op 14 April 1918 behaal hulle twee oorwinnings. Luitenante Alan Winslow en Douglas Campbell van 94 Eskader het 'n vliegtuig elk afgeskiet. Campbell was die eerste Amerikaans opgeleide bobaasvlieënier.

Die "Nieuport 28" het aansienlik verskil van die "Nieuport 17"; die onderste vlerk was net so groot soos die boonste een terwyl by vorige modelle die onderste vlerk smaller was. Terwyl die vliegtuig in diens was het die nuwe "SPAD S.XIII", wat in diens gestel is, dit oortref in vermoë. Nogtans het die Amerikaanse vlieëniers sukses bly behaal met die vliegtuig. Alhoewel die vliegtuig meer beweegbaar was die "SPAD" kon dit nie soveel straf verduur nie. Daar was ook 'n geneigdheid van die boonste vlerk se materiaal om los te skeur wanneer die vliegtuig duik. Die Amerikaanse bobaasvlieënier Edward Rickenbacker het van sy 26 oorwinnings in die vliegtuig behaal.




</doc>
<doc id="126824" url="https://af.wikipedia.org/wiki?curid=126824" title="Sunday Express">
Sunday Express

Die Sunday Express was n Sondagkoerant wat in Johannesburg, Suid-Afrika, uitgegee is.

Die magnaat I.W. Schlesinger het die koerant in Maart 1934 begin as die eerste van ’n groep koerante wat hy van voorneme was om uit te gee. Die koerante wat gevolglik ook die lig gesien het, was "The Daily Express", uitgegee in Johannesburg, en "The Sunday Tribune" en "The Daily Tribune", albei in Durban.

Toe Schlesinger sy koerantbelange in 1939 laat vaar, was die "Sunday Express" deel van die verkoop van sy koerante aan Rand Daily Mails Ltd. (£44 047), die Sunday Times Syndicate Ltd. (£49 286) en die Argus Printing and Publishing Company Ltd. (£206 667). Die "Sunday Express" het nog tot einde 1939 verskyn, toe daar papierskaarste en nog moeilikhede weens die Tweede Wêreldoorlog.

In 1943 het die Rand Daily Mails en die Sunday Times die hele Argus-aandeel in die "Sunday Express" uitgekoop, toe die destydse South African Associate Newspapers Ltd. (SAAN) die eienaar daarvan geword. Eers in September 1945 het die koerant weer begin verskyn. 

Die "Sunday Express" was strykdeur sy bestaan ’n poniekoerant. In die vroeë 1970's was dit die naasgrootste verkoper van Suid-Afrika se Engelse koerante; net die "Sunday Times" se sirkulasie was meer. In die tweede helfte van 1975 was sy sirkulasie 167 888, vergeleke met die "Sunday Times" se 501 018 en die "Sunday Tribune" se 157 297. Toe het "Weekend World", gemik op die swart mark, die tweede plek ingeneem met 'n sirkulasie van 178 708. Onder die Engelse dagblaaie het "The Star" die beste presteer met 'n sirkulasie van 181 025 op weekdae en 115 919 op Saterdae, vergeleke met die "Rand Daily Mail" se 131 872 op weeksdae.

Die Argus-groep het in 1984 die "Sunday Star" in direkte kompetisie met die "Sunday Express" om die Randse van stapel laat loop. Ook het die "Saturday Star" van 'n middag- na 'n oggendkoerant verander en hom op eiendomsadvertensies begin toespits. Omdat dit die "Sunday Express" se vernaamste inkomste was, het dit grotendeels bygedra tot die ondergang daarvan die jaar daarna. In 1985 het toenemende verliese SAAN verplig om die "Rand Daily Mail" sowel as die "Sunday Express" te sluit. Aangesien die bydrae van die drie groot SAAN-koerante tot die maatskappy se inkoms foutief bereken is, het die verlies skerp toegeneem nadat die "Mail" gesluit is. Dit het SAAN verplig om baie van die bates te verkoop, soos eiendom en groot rolperse. 'n Gesamentlike ooreenkoms is met die Argus-groep gesluit om "The Star" en die nuwe blad wat uit die "Mail" gebore is, "Business Day", te op eersgenoemde se rolpers te druk. 




</doc>
<doc id="126827" url="https://af.wikipedia.org/wiki?curid=126827" title="Charles Friedel">
Charles Friedel

Charles Friedel (12 Maart 1832, Straatsburg – 20 April 1899, Montauban) was 'n Franse chemikus. Saam met sy vriend James Mason Crafts het hy in 1877 die Friedel-Crafts alkileringsreaksie en die Friedel-Crafts asileringsreaksie ontdek.

Friedel het in 1850 in Straatsburg begin om natuurwetenskap te bestudeer en het na 'n onderbreking in 1852 sy studies aan die Sorbonne voortgesit. Van 1856 tot 1870 het hy gewerk as 'n kurator van die mineraalversameling van die École des Mines. In hierdie tyd het hy sy chemiese kennis onder Charles Adolphe Wurtz in die laboratorium van die École de médecine uitgebrei. In 1860 het hy hier vir James Mason Crafts ontmoet. Na sy doktorsgraad in 1869, het hy in 1871 'n posisie as 'n dosent by die École normale supérieure aanvaar. In 1876 is hy as Professor van Mineralogie by die Sorbonne aangestel. In 1884, na Charles Adolphe Wurtz se dood, het hy sy leerstoel vir organiese chemie oorgeneem.

Vanaf 1889 was hy ook die voorsitter van 'n kommissie vir die hervorming van die nomenklatuur van organiese Verbindings.

In 1878 is hy verkies as 'n lid van die Académie des sciences. In 1883 is hy as 'n korresponderende lid van die Beierse Akademie van Wetenskappe opgeneem. Vanaf 1894 was hy ook 'n korresponderende lid van die Russiese Akademie van Wetenskappe in Sint Petersburg.

Hy was getroud met Emilie Koechlin (1837-1871) en hulle enigste seun, Georges Friedel (1865-1933) en het 'n bekende mineraloog en kristallograaf geword. Die dierkundige Georges Louis Duvernoy was Charles Friedel se oupa aan sy moeder se kant.




</doc>
<doc id="126828" url="https://af.wikipedia.org/wiki?curid=126828" title="Lund Universiteit">
Lund Universiteit

Die Universiteit van Lund (Sweeds: Lunds universitet) is een van Europa se oudste, grootste en mees gesogte universiteite, wat deurlopend onder die wêreld se top 100 universiteite gereken word. Die universiteit, geleë in die stad Lund in die provinsie Scania, Swede, het sy oorsprong in1425 toe 'n Franciskaanse "studium generale" in Lund, langs die katedraal van Lund, gestig is. Dit is die oudste instelling van hoër onderwys in Skandinawië. Nadat Swede Scania van Denemarke verower het in die 1658-verdrag van Roskilde, is die universiteit in 1666 gestig op die plek van die ou "studium generaal" langs die katedraal van Lund.

Die Universiteit van Lund het agt fakulteite, met addisionele kampusse in die stede Malmö en Helsingborg, en 42 000 studente in 302 verskillende programme en 2 046 vrystaande kursusse. Die Universiteit het sowat 600 vennoot universiteite in meer as 70 lande, en dit behoort tot die liga van die Europese navorsingsuniversiteite sowel as die wêreldwye Universitas 21-netwerk.


</doc>
<doc id="126830" url="https://af.wikipedia.org/wiki?curid=126830" title="Bobaasvlieënier">
Bobaasvlieënier

'n Bobaasvlieënier is 'n vlieënier wat 5 of meer oorwinnings behaal het in luggevegte teen ander vegvliegtuie. In Engels staan dit bekend as 'n "Ace". Dié term is geskep tydens die Eerste Wêreldoorlog waar die beeld geskep is van die vlieëniers as ridders wat dapper is in 'n poging om die publiek se aandag weg te lei van die massaslagtings wat plaasgevind het op die front.

Een van die bekendste bobaasvlieëniers uit die oorlog is Manfred von Richthofen, beter bekend as die "Rooi Baron". Die eerste Britse bobaasvlieënier is Albert Ball. Aan Amerikaanse kant was dit Edward Rickenbacker en vir die Franse is dit Charles Nungesser. Andrew Beauchamp-Proctor is in Suid-Afrika gebore en het as 'n Britse vlieënier "Bobaasvlieënier" status verwerf.

Erich Hartmann is die suksesvolste bobaasvlieënier ooit met 352 oorwinnings. Sailor Malan is Suid-Afrika se bekendste bobaasvlieënier uit die oorlog met 35 oorwinnings.



</doc>
<doc id="126832" url="https://af.wikipedia.org/wiki?curid=126832" title="Alkibiades">
Alkibiades

Gedurende die 5de eeu v.C. het Athene 'n ongekende bloeitydperk beleef. Dit kan veral toegeskryf word aan die wyse regering van Perikles, wat langer as dertig jaar die leisels in die hande gehou en die Atheense Ryk en kultuur op elke gebied uitgebou het. Maar oral het jaloerse bure, soos die Spartane en die Korinthiërs, op hul kans gewag, en toe Perikles in 429 v.C. tydens 'n pesepidemie sterf, was Athene soos 'n skip sonder roer. Sy opvolgers was swak. Hulle het Athene in onnodige oorloë gedompel, en die mense het 'n nuwe leier gesoek wat hul verbeelding kon aangryp. Teen hierdie agtergrond het Alkibiades na vore getree. Die eindelose oorloë en die dood van Perikles het Athene uitgeput, en in 420 v.C. kies die Atheners die jong Alkibiades as een van die tien bevelhebbers oor hul leer. Hierdie keuse sou rampspoedige gevolge hê, maar wie kan die Atheners daarvoor blameer dat hulle nie bestand was teen die persoonlikheid van hierdie aantreklike, dapper en intelligente jong man nie? Hoewel hy voortvarend en astrant was, het die hele Athene sy welsprekendheid, sy vinnige brein en sy geestigheid bewonder. Alkibiades is omstreeks 450 v.C. in Athene gebore. Sy moeder was 'n niggie van Perikles, en na die dood van Alkibiades se vader het die seun in Perikles se huis grootgeword. Perikles het baie van hom gehou; maar hy en Sokrates, die beroemde denker, het tevergeefs probeer om die jong man se vele talente in die regte rigting te stuur. Toe Alkibiades in 420 v.C. tot generaal verkies word, het Athene pas met Sparta vrede gesluit. Maar Sparta se bondgenote was nie gediend met die vredesvoorwaardes nie, en Alkibiades het alles in sy vermoë gedoen om onrus te stook. Hy het die Atheners oorgehaal om 'n verbond met Argos, Sparta se ou vyand, te sluit, in die hoop dat dit hom die geleentheid sou gee om 'n groot Atheense leër in die Peloponnesos (‘n skiereiland in Suid-Griekeland), aan te voer. Nikias, sy mededinger in Athene, het hom egter daarvan beskuldig dat hy onnodige twis veroorsaak. In 418 v.c. is Alkibiades dan ook nie as generaal herkies nie, en Sparta het die Atheners en hul bondgenote beslissend by Mantenia verslaan. 

Alkibiades het nou ander maniere gesoek om sy ambisie te bevredig. Toe Segesta, 'n Griekse stad in Sisilië , Athene om hulp vra teen Selinus, 'n bondgenoot van die magtige stad Sirakuse aan die ooskus van Sisilië, kry AIkibiades sy kans. Hy moedig die Atheners aan om 'n groot leer na Sisilië te stuur, en skets 'n gloeiende beeld van Sisilië en die moontlikheid van Atheense verowerings daar. Die versigtige Nikias was gekant teen hierdie onderneming en het die Atheners gewaarsku teen die gevare en koste van so 'n ekspedisie. Maar Alkibiades het hul verbeelding beetgepak, en hulle dring daarop aan dat Nikias en Alkibiades saam met 'n ander generaal, Lamachos, as gesamentlike bevelvoerders van die Atheense leer na Sisilië gaan. Toe die groot vloot gereed is om te vertrek (415 v.C.), gebeur 'n snaakse ding. Een oggend sien die Atheners met skok dat iemand gedurende die nag die Hermae geskend het. Dit was vierkantige klippilare met borsbeelde van die god Hermes daarop wat op straathoeke en voor die huise gestaan het. Niemand het ooit vasgestel of dit Alkibiades, vriend en vyand van Athene gedoen het nie, maar Alkibiades is verdink. (Dit is vandag taamlik seker dat hy nie skuldig was nie, maar hy was in Athene berug vanweë sy onbesonnenheid.) Alkibiades wou hê dat hy verhoor en vrygespreek word voor die vloot vertrek, maar sy vyande het daarin geslaag om dit te voorkom. Eers toe hy reeds besig was om die aanval teen Sirakuse te lei, is hy teruggeroep om verhoor te word.

Alkibiades het besef dat sy vyande in Athene besig was om saam te sweer om hom uit die weg te ruim, want die meeste van sy ondersteuners was saam met hom in Sisilië. Op pad terug na Athene ontsnap hy by Thurii en gaan na Sparta. Hier tref hy boodskappers van Sirakuse aan wat die Spartane om hulp teen die Atheners kom vra het. Alkibiades het die Spartane aangemoedig om 'n Spartaanse generaal na Sirakuse te stuur en om Dekelea in Afrika, die sleutel tot die Atheense verbindingsnetwerk op land, te probeer verower. Dit het die Spartane gedoen, en die Sisiliaanse ekspedisie het op 'n geweldige mislukking vir die Atheners uitgeloop. Intussen het Alkibiades saam met die Spartane uitgevaar om Athene se bondgenote in Klein-Asië en in die Egeïese See oor te haal om in opstand te kom. Die Spartane het hom egter nie vertrou nie, en hy het na die Perse gevlug. Na Athene kon hy nie terugkeer nie, want sy vyande, die demokrate, wat geglo het dat die volk 'n deelname moet hê aan die regering van die stad, het die mag in die hande gehad. In Athene was daar egter 'n minderheid wat ontnugter was deur die demokrate se mislukking in die Sisiliaanse veldtog en 'n oligargie (regering deur rykes) wou instel. Alkibiades het hierdie mense ondersteun. In 411 slaag hulle in hul doel, gedeeltelik omdat die meeste van die armer burgers saam met die vloot, wat nou by Samos gele het, weg was. Die demokrate het egter 'n demokratiese teenregering op Samos uitgeroep. Hulle besluit ook om onmiddellik na Athene te vaar en die demokrasie daar te herstel. Maar Alkibiades laat hulle van die plan afsien. Dit sou net burgeroorlog in Athene laat ontstaan, het hy verduidelik; en al wat nog oorgebly het van die Atheense ryk sou dan aan die Spartane oorgelaat wees. In plaas daarvan het hy as aanvoerder van die demokrate se vloot opgetree en die Spartane by Cyzicus verslaan. Die oligargie in Athene het ineengestort, en Alkibiades is deur die Atheners as hul "bevryder" van die oligargie, wat hy self aan die bewind help stel het, gehuldig. Die Atheners het nou gehoop dat Alkibiades in staat sou wees om sy invloed by die Perse te gebruik om 'n verbond te sluit, maar hy het nie daarin geslaag nie. Die nederlaag wat die Atheners onder sy aanvoering by Notium teen die Spartane gely het, het ook teen hom getel, en hy is nie as generaal herkies nie. Liewer as om in skande na Athene terug te keer, het hy himself na die Traciese Chersonesos teruggetrek. Die Atheners het nog een oorwinning behaal, by Argunisae in 405, maar die volgende jaar het hulle teen die Spartane te staan gekom by Aegospotami. Alkibiades het teruggekeer en die Atheense bevelvoerders aangeraai om na Sestus te verskuif. Hulle wou nie, en is die volgende dag deur Lisander in die laaste, beslissende slag van die Peloponnesiese oorlog verslaan. Alkibiades het na Frigie gevlug, waar hy deur die Perse vermoor is. Alkibiades was een van daardie mense van wie gesê kan word dat dit gevaarlik is om hom as vyand te hê, maar nog gevaarliker om hom aan jou kant te hê. Athene het, tot sy groot onheil, hierdie man in albei rolle geken. 


</doc>
<doc id="126834" url="https://af.wikipedia.org/wiki?curid=126834" title="Dagroofvoëls">
Dagroofvoëls

Voëls wat ander voëls, soogdiere of reptiele aanval, hulle doodmaak en dan vreet, word roofvoëls genoem. Daar is twee duidelik onderskeibare groepe roofvoëls: valke, arende en aasvoëls, wat dagroofvoëls genoem word omdat hulle in die dag bedrywig is; en die uile, wat as nagroofvoëls bekend staan omdat hulle hul prooi in die nag soek.

Die pragtigste en indrukwekkendste van dagroofvoëls is die arende, wat met hul onbevreesde blik en fiere houding tereg die naam "koning van die voëls" verdien. Party tropiese arende maak jag op ape, terwyl die breëkoparend en die Europese steenarend in uitsonderlike gevalle 'n skaaplammer sal opraap en daarmee die bloutes invlieg. Die valke en die hawikke is kleiner as die arende, maar party van hulle is uiters waaghalsig en blitsvinnig wanneer hulle hul prooi agtervolg. Voor die tyd van die geweer is valke dikwels geleer om voëls soos wilde-eende en duiwe te jag, en baie van die ryk mense in die Middeleeue het dan ook spesiaal 'n man, die valkenier, aangehou om hierdie voëls af te rig en hulle te beheer. Aasvoëls en kondors is ontaarde roofvoëls wat veral van aas leef, m.a.w., hulle vreet die vleis van diere wat deur 'n ander dier doodgemaak is of wat op natuurlike wyse gesterf het. Hulle is as't ware die vullis-opruimers van die natuur. Die grootkondor van Suid-Amerika is een van die grootste voëls wat vlieg.

Die witkruisarend "(Aquila verreauxi)" is een van die opvallendste arende in Suid-Afrika en word dikwels met bergagtige of heuwelagtige omgewings geassosieer. Die witkruisarend het 'n baie wye verspreiding in Suid-Afrika, Tanzanië, Kenia en noordwaarts tot in die Midde-Ooste. Hierdie groot voël maak veral jag op dassies, maar gryp ook partykeer 'n tarentaal, 'n klein bokkie of 'n jong bobbejaantjie en voer dit die bloutes in. Die witkruisarend word beskerm. Onder abnormale omstandighede vang hulle partykeer skaaplammers, maar dit is uitsonderlik. Die arend bou sy nes op rotslyste of in 'n skeur in die loodregte wand van 'n berghang en dit is gewoonlik heeltemal onbereikbaar vir mense. Dieselfde nes word dikwels weer gebruik, hoewel die voël verskeie neste naby mekaar kan bou en hulle om die beurt gebruik. Gewoonlik word slegs een kuiken grootgemaak. 

Die valke het lang, gepunte vere en is van die vinnigste voëls ter wêreld. Die mense van die Middeleeue het dikwels valke gevang en hulle dan geleer om op ander voëls jag te maak. Die duifvalk of slegvalk was die "edelman se valk", die boomvalk "die jongman se valk" en die steenvalkie of dwergvalkie die "dame se valk".

Hierdie mooi klein valkie word oor die hele Suid-Afrika aangetref. Sy gewoonte om in die wind te draai en met vinnig-klappende vlerke op een plek roerloos in die lug te hang, maak dit maklik om hierdie voël in die lug uit te ken. Wanneer die voël so stil in die lug hang, is hy op die uitkyk vir veldmuise wat in die gras rondspeel. As hy 'n prooi sien, duik hy blitsvinnig grond toe en gryp die diertjie. Die rooivalkie is dus 'n baie nuttige voël vir die boer, en dit is nie minder as reg dat hulle beskerm word teen die bedreiging van uitwissing nie. 

Hierdie voël, wat ook in Suid-Afrika voorkom, is 'n trekvoël van Europa, en word dus net in die somermaande in Suid-Afrika gesien. Terwyl hulle hier is, maak hulle jag op insekte, veral rysmiere. Die boomvalkie gebruik dikwels die ou nes van 'n ander voël, gewoonlik die van 'n kraai, om in te broei. 

Die slegvalk is die sterkste en dapperste van alle valke. Soos by die meeste ander roofvoëls, is die wyfie groter as die mannetjie. Hierdie valke is in die Middeleeue gebruik vir die jag van wilde-eende en duiwe, maar in die natuur leef hulle veral van duiwe, wat hulle in die lug aanval en doodmaak. Die slegvalke is onder die min voëls wat oor die hele wêreld aangetref word, en hulle kom op elke vasteland behalwe Antarktika voor, van die trope tot die gebiede met permanente sneeu. 

Die roofvoëls in hierdie groep word in oop, gelyk gebiede met min bome aangetref. Hulle is slank, met lang sterte en gepunte vlerke, en hul kloue is nie so sterk soos dié van die arende en valke nie. Hulle vlieg laag oor die grond op soek na muise, molle, paddas en ander klein diertjies, waarop hulle dan skielik neerskiet om hulle te vang. In teenstelling met feitlik al die ander roofvoëls, maak hulle op die grond nes, gewoonlik in 'n digte bos of tussen riete, sodat hulle neste baie goed versteek is. By sommige van die paddavreters is daar 'n groot verskil in voorkoms tussen die mannetjie, wat blougrys van kleur is, en die wyfie, wat bruinerig is. By die bruinpaddavreter is daar nie 'n kleurverskil tussen die mannetjie en die wyfie nie. Die bruinpaddavreter kom in alle moerasagtige streke in Suid-Afrika voor, behalwe in Namibië en die Kalahari. Hulle vang waterrotte, paddas en jong voëls. Hulle bou hul neste in die middel van digte en lang riete. 
Hierdie voël is taamlik algemeen in digte bosse en woude. Die voël vlieg vinnig tussen bome deur en vang klein voëltjies en ook insekte deur hulle te verras. 

Die wou is 'n meester van die sweefvlug. Die voël sirkel in die lug met sy vlerke wyd uitgestrek, en hy kan maklik uitgeken word aan sy lang vlerke en diep gevurkte stert. Die geelbekwou of kuikendief is 'n baie bekende roofvoël in Suid-Afrika en kan maklik aan sy swawelstert uitgeken word.
Die hawik is een van die grootste van die kortvlerkige valke en is in die valkejag gebruik vir die jag van eende, ganse en hase. Hierdie voël is uiters vining en lyk byna soos 'n groot sperwer. Die grootblouhawik is 'n eienaardige, groot valk met heldergeel wange, waarop daar geen vere groei nie. Hy verkies bosagtige streke van Suid-Afrika en leef hoofsaaklik van akkedisse en groot insekte. 

Hierdie welbekende voël word byna 1,2 m hoog en lyk heeltemal anders as enige ander roofvoël. Die sekretarisvoël hou van 'n oop landskap en leef van die jag op klein diertjies en slange. Die voël se naam is afgelei van die stywe vere op sy agterkop, wat nogal baie lyk soos die vere wat sekretarisse toentertyd agter hulle ore gedra het, en die parmantige houding waarmee hy in die veld rondstap.
Die witkraai-aasvoël is een van die algemeenste aasvoëls en hy word oral in Afrika, ook in Suid-Afrika, en in die lande wat aan die Middellandse See grens, aangetref. Dit is ons kleinste aasvoël. In teenstelling met die ander soorte aasvoëls, het hy vere aan sy nek en agterkop.  

Die kondor van die Andesgebergte in Suid-Amerika is een van die grootste voëls wat kan vlieg, en sy vlerkspan is dikwels 3 m. Die kondor hou net in die berge, dikwels tot op hoogtes van 5 500 m. Hierdie voëls het besonder goeie #AANSTUUR oë en hulle sweef op geweldige hoogtes, waarvandaan hulle oor 'n groot gebied kan sien. Hulle leef nie net van aas nie, maar maak ook jag op lammers en ander klein diertjies. Amerikaanse aasvoëls en kondors lyk nes dié van die Ou Wêreld (waartoe ons eie inheemse aasvoëls ook behoort), maar hulle word in 'n aparte sub-orde geklassifiseer. Die kop van 'n Amerikaanse koningaasvoël word hierlangs afgebeeld. 


</doc>
<doc id="126843" url="https://af.wikipedia.org/wiki?curid=126843" title="Tweede Persiese oorlog">
Tweede Persiese oorlog

Die Tweede Persies oorlog (480 v.C. tot 479 v.C.) het plaasgevind van tussen die Grieke en die Perse. Die Perse het uit dure ondervinding geleer dat die Grieke nie sommer maklik oorwin word nie. In 492 v.C. het die Persiese koning Darius Griekeland die eerste keer binnegeval. Hy het groot dele van die land verower, maar in die Slag van Marathon het die Atheners onder leiding van Miltiades sy leër verslaan en die Perse moes vlug. Die Perse kon nooit verstaan waarom hulle nie daarin kon slaag om die Grieke van die aarde af weg te vee nie, want Griekeland was nie verenig nie. Dit het uit 'n dosyn of meer onafhanklike stadstate bestaan, wat almal uiters jaloers op hul vryheid en onafhanklikheid was. Wanneer hul gemeenskaplike vryheid egter bedreig is, het die Grieke hul verskille vergeet en hul kragte saamgesnoer om die vyand af te weer. Dit het hulle ook teen die groot leërmagte van die Perse gedoen.

In 486 v.c. het Xerxes sy vader, Darius, as koning van die Perse opgevolg. Kort nadat hy koning geword het, het hy voorbereidsels begin tref vir nog 'n reuse-inval in Griekeland. Xerxes het besluit om 'n brug oor die Hellespont (tans bekend as die Dardanelle) te bou sodat sy reuse-leërs die seestraat makliker kon oorsteek. Die eerste brug is egter deur 'n storm verwoes, en nadat Xerxes die water "gestraf" het, deur dit 300 katshoue toe te dien en 'n paar voetboeie daarin te gooi, het die Perse twee brûe van bote gebou. Volgens die geskiedskrywer Herodotus het een brug bestaan uit 360 bote wat aan mekaar vasgebind was, en die ander brug uit 314 bote. Die bote is langs mekaar geanker op so 'n wyse dat die wind en die seestrome dit nie sou wegdryf nie, en planke is daaroor geplaas, met takke tussen die planke. Op hierdie manier het hulle dus 'n brug gebou waaroor 'n hele leër kon beweeg. Toe Darius Griekeland in 492 v.c. die eerste keer binnegeval het, het sy vloot in 'n verwoestende storm naby die eiland Athos vergaan. Xerxes het dus besluit om 'n kanaal oor die landengte agter Athos te grawe sodat sy skepe langs die kus kon seil. In 481 het Xerxes besluit om tot die aanval oor te gaan, en in 480 het hy Griekeland binnegeval. Hy het 'n geweldige leër gehad, die grootste wat die Grieke nog gesien het. Volgens Herodotus het die Persiese leër uit 1 700 000 krygsmanne bestaan, maar hy het waarskynlik taamlik oordryf. Toe die Grieke die nuus van die inval en van die grootte van Xerxes se leër verneem, het hulle besluit om hul kragte saam te span, maar hulle kon nie ooreenkom oor die beste manier om die aanval af te weer nie. Hulle het 'n leër na Thermopylae, die nou pas tussen die berge en die see waarlangs enige invallende leër sou moes kom, gestuur. Maar baie van die Griekse leiers het gemeen Thermopylae is te ver noord om doeltreffende verdediging te bied. Die inwoners van Sparta wou terugval na die landengte van Korinthe en net die Peloponnesus verdedig. Maar die koning van die Spartane, Leonidas, het besef dat die Grieke baie van hul bondgenote sou verloor indien hulle Noord-Griekeland aan sy lot oorlaat en hy het besluit om die pas van Thermopylae ten alle koste te verdedig.

Leonidas, koning van Sparta, was die held van Thermopylae. Soos ons reeds gesien het, het hy besluit om die pas by Thermopylae teen die invallende Perse te verdedig. Met seweduisend man het hy van Sparta na die pas getrek en hulle in slagorde teen die Perse opgestel. In die tyd van Leonidas was die pas net 'n baie nou voetpaadjie (omtrent 14 m breed) wat onder 'n krans deurgeloop het. Twee dae lank het Leonidas en sy leër die pas dapper verdedig, maar toe het 'n Griekse verraaier met die naam van Ephialtes na Xerxes gegaan en hom 'n paadjie oor die berge gewys. Die Persiese generaal Hydarnes het met 'n leër uitgesoekte soldate oor die berge getrek en die Grieke van agter af aangeval. Leonidas het sy leër verdeel en met 300 Spartane, 700 Thespiane en 4QO Thebane in die pas gebly. Hy het waarskynlik gehoop om Hydarnes se leër te omsingel; maar hierdie plan het misluk en die klein Griekse leër, van voor en van agter aangeval, is heeltemal uitgewis, behalwe die Thebane, wat na bewering oorgegee het. Leonidas het gesneuwel toe die geveg op sy hewigste was. Sy kop is in die geveg afgesny, en Xerxes het opdrag gegee dat sy liggaam gekruisig word. Ons kennis van die omstandighede is te min om 'n oordeel te vel oor Leonidas se strategie, maar sy heldemoed en toegewydheid het vir hom 'n plek verseker in die geskiedenis van Griekeland en die wêreld.

Na die deurbraak by Thermopylae het die Perse Attika binnegeval. Hulle het Athene en talle ander stede verwoes. Maar die inwoners van Athene is deur die Orakel van Delphi "('n vrou wat in 'n toestand van beswyming boodskappe van die gode aan die volk oorgedra het") aangesê om hul stad "met 'n houtmuur" te verdedig, en op advies van Themistokles het hulle dit as 'n vloot geïnterpreteer. Baie van die Grieke wou hê dat die vloot moes terugvaar na die landengte van Korinthe, maar Themistokles wou hê dat die Griekse vloot die Persiese vloot aanval. Themistokles het dan ook in die geheim die Perse die "raad" gegee om die ontsnappingsroete aan die ander kant van die eiland te blokkeer. Albei vlote het hulle gereed gemaak vir die geveg en Xerxes en sy raadgewers het op 'n heuwel daar naby plaasgeneem om te sien hoe die slag verloop. Volgens Herodotus het die Perse eerste aangeval. Die Griekse skepe het dadelik teruggeval en die meeste van hulle was al byna op die strand toe Ameinias van Pallene, een van die Griekse kapteins, skielik vorentoe vaar en 'n skip van die vyand aanval. Die twee skepe het aanmekaar vasgesit, die res van die Griekse vloot het tot Ameinias se hulp gesnel en so het die slag dan ook begin. Die Grieke het nie meer as 380 skepe gehad nie en die Perse baie meer. Die Griekse dissipline en seemanskap was egter baie beter en hulle het die Perse totaal verslaan. Die vernietiging van sy vloot het Xerxes bekommerd gemaak oor sy toevoerlyne - wat baie belangrik was vir die reuse-leer wat hy gebring het. Hy het dus besluit om die aftog te blaas en sy generaal, Mardonius, aangesê om Griekeland weer aan te val. Mardonius het in Macedonie oorwinter en Griekeland eers die volgende jaar, 479 v.C., aangeval. Uiteindelike Griekse sege Aangevuur deur die oorwinning by Salamis, het die Griekse stede in die lente van 479 'n groot leër teen Mardonius in die veld gestoot. Hoewel die Persiese leër groter was, was die verskil in getalle nie so groot so os in die veldslae van 480 nie. Die belangrikste veldslag het naby Platea in Beosie plaasgevind, en in 'n lang en bloedige geveg het die Grieke die Perse verslaan en die Persiese inval afgeweer. Op dieselfde dag as die veldslag by Platea, het die Persiese vloot nog 'n neerlaag gely. Die Griekse vloot het die Perse by Mykale, naby Meletus in Klein-Asië, verras en totaal verwoes. Xerxes se poging om Griekeland te verower, is dus 'n finale nekslag toegedien, en Griekeland was gered. Die Persiese Ryk was egter nog jare lank 'n groot bedreiging vir die Grieke. Aanvalle op die Griekse vasteland het van tyd tot tyd voorgekom, maar geen Persiese koning het weer ŉ inval so groot soos die van 480 beplan nie. Hoewel baie Griekse stede in Klein-Asië jare lank nog onder Persiese heerskappy gestaan het, het Griekeland self vry gebly. 


</doc>
<doc id="126847" url="https://af.wikipedia.org/wiki?curid=126847" title="Brunelleschi">
Brunelleschi

Filippo Brunelleschi (Italiaans: [fiˈlippo brunelˈleski]; 1377 – 15 April 1446) was 'n Italiaanse ontwerper en 'n sleutelfiguur in argitektuur. Hy word as die eerste moderne ingenieur, beplanner en bouprojekbestuurder beskou. Hy was een van die vaders van die Renaissance. His oor die algemeen bekend vir die ontwikkeling van 'n tegniek vir lineêre perspektief in kuns en die konstruksie van die Florence-katedraal. Sy prestasies sluit ook ander argitektoniese werke, beeldhou, wiskunde, ingenieurswese en skeepsontwerp is. Sy vernaamste belangrikste oorblywende werke is vandag in Florence, Italië. Ongelukkig het sy oorspronklike lineêre perspektiefpanele nie behoue gebly nie.

Brunelleschi is in 1377 in Florence gebore. Sy vader, 'n notaris, het gou opgemerk dat sy seun glad nie in regsdokumente belang stel nie, maar eerder in ontwerp en tekeninge. Filippo is na 'n skool gestuur waar hy hom as goudsmid kon bekwaam.

In 1401 het 'n jong Filippo Brunelleschi hom ingeskryf vir 'n wedstryd vir die ontwerp van die bronsdeure van die Doopkerk in Florence, Italië. Hoewel sy werk hoë lof ingeoes het, het die beroemde beeldhouer Lorenzo Ghiberti die prys voor hom weg­ geraap. Hierdie wedstryd was 'n keerpunt in die jong Brunelleschi se lewe, want hy het net daar besluit om hom in 'n rigting te bekwaam waarin hy uiteindelik almal se meerdere sou wees. Die rigting wat hy gekies het, was argitektuur – en hy het so 'n sukses daarvan gemaak dat sy naam vandag nog voortleef as een van die grootste argitekte van die Renaissance. Ná die wedstryd teen Ghiberti is Brunelleschi na Rome, waar hy die klassieke Romeinse argitektuur bestudeer het. Hy het hard stu­deer, en was een van die eerste argitekte wat die wette van perspektief in sy werk toegepas het. Veral een soort boustyl het hom betower, naamlik die koepel, en hy het 'n  deurtastende studie daarvan gemaak.

In 1407 het Brunelleschi na Florence  teruggekeer, net op die tydstip dat daar besluit is om die Santa Maria del Fiore, die Katedraal van Florence, te voltooi. Die bouwerk aan hierdie reuse-gebou het reeds in 1296 begin, maar die koepel, wat 'n deursnee van 41 55 meter moes hê, het ingeval. Brunelleschi het 'n plan gehad om 'n nuwe koepel te bou – ’n sterk binneste koepel en 'n dunner, swakker buitenste koepel wat deur stutte en metaalklinke verbind moes word – maar die mense het hom uitgelag. Dit het hom egter nie ontmoedig nie, en hy het 'n model gebou waarmee hy die bouers oortuig het. Brunelleschi sou egter nie leef om die voltooiing van die koepel, 'n argitektoniese meesterstuk, te sien nie, want ten tyde van sy dood in 1446 was die bouers nog met die afrondingswerk besig.

Die koepel van die Katedraal van Florence is Brunelleschi se beroemdste werk. In styl behoort dit nog tot die Gotiek van die Middeleeue, maar die eenvoud daarvan weerspieël reeds die gees van die Renaissance, wat die volmaakte proporsies en eenvoud van lyn van die geboue van die klassieke oudheid laat herleef het. Brunelleschi het die ou Romeinse geboue bewonder en daarna gestreef om die boustyl in ere te herstel. Die koepel is dan ook nie belaai met oordadige versierings nie, maar toon net die basiese, noodsaaklike ontwerp. Om Brunelleschi as 'n argitek van die Renaissance te beoordeel, moet ons egter na sy ander werke ook kyk. Hy het die oordekte pilaargang van die Vondeling-Hospitaal in Florence ontwerp, asook die Pitti-paleis, waarvan die styl gedien het as basis vir al die Toskaanse paleise van die 16de eeu. Hy was ook verantwoordelik vir verskeie beroemde kerke en baie van die huise van ryk Florentynse families. Maar dit is miskien in die ontwerp van die Cappella die Pazzi dat die gees van die Renaissance die beste tot uiting kom.




</doc>
<doc id="126848" url="https://af.wikipedia.org/wiki?curid=126848" title="Gustaf Skarsgård">
Gustaf Skarsgård

Gustaf Caspar Orm Skarsgård is 'n Sweedse akteur. Hy is beste bekend buite Skandinawië vir sy rol as Floki in die "History Channel" - reeks "Vikings" sowel as vir sy rolle in films "Evil" (2003), "The Way Back "(2010) en "Kon-Tiki" (2012).

Gustaf Skarsgård is gebore in Stockholm, Swede, aan die Sweedse akteur Stellan Skarsgård en sy eerste vrou, My, 'n geneesheer. Hy het vier broers Alexander, Sam, Bill, en Valter, en 'n suster Eija. Hy het ook twee half-broers Ossian en Kolbjörn van sy pa se tweede vrou, Megan Everett. Alexander, Bill, en Valter is ook akteurs. Sy peetpa is die sweedse akteur Peter Stormare.

In 1989, as 'n negejarige, het Gustaf opgetree in die Sweedse Film "Codename Coq Rouge". Na die bywoning van die Teaterhögskolan in Stockholm van 1999 tot 2003, het Gustaf Skarsgård by die "Royal Dramatic Theatre" aangesluit. Hy het in verskeie van Shakespeare, Tsjechov en Söderberg se werke op verskillende stadiums in Stockholm gespeel. In 2003 het hy in "Evil" en 2008 in "Patrik 1,5" gespeel. Vir beide rolle was hy genomineer vir die "Guldbagge Awards" as Beste Ondersteunende Akteur en as die Beste Voorste Akteur. Hy het die prys as die Beste Voorste Akteur vir sy rol in "Förortsungar" ontvang. In 2012, het Gustaf by die "History Channel" se reeks "Vikings" in die rol van Floki, die skeepsbouer, begin speel.

Gustaf was getroud met die aktrise Hanna Alström van 1999 tot 2005.

Skarsgård het 'n "Guldbagge Award" vir "Kidz In da Hood gewen". Hy het die Europese Film Akademie se "Shooting Stars Award" in 2007 ook gewen.






</doc>
<doc id="126849" url="https://af.wikipedia.org/wiki?curid=126849" title="Alexander Skarsgård">
Alexander Skarsgård

Alexander Johan Hjalmar Skarsgård is 'n Sweedse akteur. Hy is beste bekend vir sy rolle as vampier Eric Noorman op die HBO - reeks "True Blood", Meekus in Zoolander, die titel karakter in "The Legend of Tarzan", Brad Colbert in die HBO-reeks "Generation Kill" en as Perry Wright in die HBO-reeks "Big Little Lies", waarvoor hy 'n Emmy gewen het.



</doc>
<doc id="126852" url="https://af.wikipedia.org/wiki?curid=126852" title="Karen Chin">
Karen Chin

Karen Chin is 'n Amerikaanse paleontoloog en taponoom wat beskou word as een van die wêreld se voorste kundiges in koproliete.




</doc>
<doc id="126854" url="https://af.wikipedia.org/wiki?curid=126854" title="Bruce H. Tiffney">
Bruce H. Tiffney

Bruce H. Tiffney is 'n Amerikaanse paleobotanis, professor en die dekaan van die Kollege vir Kreatiewe Studies verbonde aan die Universiteit van Kalifornië, Santa Barbara. Hy het in 1971 aan die Universiteit van Boston gegradueer met 'n graad in Geologie en nadat hy in 1977 sy doktorsgraad by die Harvard-universiteit behaal het, het hy 'n professor in biologie aan die Yale Universiteit geword, waar hy nege jaar geleer het, en waar hy ook as kurator van die DC Eaton Herbarium en paleontologiese versamelings by die Peabody Museum van Natuurwetenskaplike Geskiedenis. Sy navorsing fokus op die evolusie van blomplante (angiosperme) in die fossielrekord. Tiffney is 'n lid van die Geologiese Vereniging van Amerika, en verskyn op die dokumentêre reeks "The Future Is Wild".




</doc>
<doc id="126855" url="https://af.wikipedia.org/wiki?curid=126855" title="Geologiese Vereniging van Amerika">
Geologiese Vereniging van Amerika

Die Geologiese Vereniging van Amerika (GSA) is 'n nie-winsorganisasie wat toegewy is aan die vooruitgang van die geowetenskappe.

Die vereniging is in 1888 in New York gestig deur Alexander Winchell, John J. Stevenson, Charles H. Hitchcock, John R. Procter en Edward Orton. Die GSA se hoofkwartier is sedert 1968 op 3300 Penrose Place, Boulder, Colorado, VSA, geleë. Die vereniging het ses streeksafdelings in Noord-Amerika, 'n internasionale afdeling en sewentien spesialiteitsafdelings. Die GSA het begin met 100 lede onder sy eerste president, James Hall. Oor die volgende 43 jaar het dit stadig gegroei tot 600 lede tot met 1931, toe 'n $ 4 miljoen-skenking vanaf 1930 president R.A.F. Penrose, Jr. die GSA se groei versnel het. Vanaf April 2013 het GSA meer as 25,000 lede in meer as 100 lande.

Gewese Presidente van die Geologiese Vereniging van Amerika:



</doc>
<doc id="126856" url="https://af.wikipedia.org/wiki?curid=126856" title="Stellan Skarsgård">
Stellan Skarsgård

Stellan John Skarsgård is 'n Sweedse akteur. Hy is bekend vir sy rol as Jan Nyman in "Breaking the Waves" (1996), Kaptein Tupolev in "The Hunt for Red October" (1990), Prof. Gerald Lambeau in "Good Will Hunting" (1997), Bootstrap Bill Turner in "Pirates of the Caribbean: Dead Man's Chest" (2006) en "Pirates of the Caribbean: At World's End " (2007), Bill Anderson in "Mamma Mia!" (2008), Bevelvoerder Maximilian Richter in "Angels and Demons" (2009), Martin Vanger in " The Girl With the Dragon Tattoo" (2011), Dr Erik Selvig in die Marvel Film Heelal films "Thor" (2011), "The Avengers" (2012), "Thor: The Dark World" (2013), en "Avengers: Age of Ultron " (2015) en "The Grand Duke" in "Cinderella" (2015).

Skarsgård is gebore in Göteborg, Swede, die seun van Gudrun (née Larsson) en Jan Skarsgård. Hy het dikwels in sy kinderjare getrek, en het onder ander plekke, in Helsingborg, Totebo, Kalmar, Marielund en Uppsala gewoon.


</doc>
<doc id="126858" url="https://af.wikipedia.org/wiki?curid=126858" title="Jode in Suid-Afrika">
Jode in Suid-Afrika

Die Jode in Suid-Afrika is ’n gemeenskap van nagenoeg 75 000 mense, die elfde grootse Joodse gemeenskap in enige land ter wêreld. Op sy hoogtepunt omstreeks 1970 het die Jode in Suid-Afrika amper 120 000 siele getel, maar die emigrasie van nagenoeg 40 000 Suid-Afrikaanse Jode na veral Israel asook Australië, Kanada en Nieu-Seeland, tesame met ’n lae geboortesyfer, het hul getalle met amper 40% laat afneem, terwyl Suid-Afrika se wit bevolking, waarvan die Jode ’n klein onderafdeling vorm, in dieselfde tyd eers toegeneem, maar later teruggesak het tot min of meer dieselfde getal as in 1970. (Die afname sou selfs groter gewees het as 10 000 Jode nie van omstreeks 1970 tot 1994 uit Israel na Suid-Afrika geëmigreer het nie.) Tog oefen Joodse Suid-Afrikaners steeds op vele terreine, soos die politiek, ekonomie en kunste, ’n invloed ver buite verhouding tot hul getalle uit.

Weens verstedeliking kan Suid-Afrika se Joodse inwoners vandag as 'n twee-stad-bevolking beskryf word: Van die totaal van nagenoeg 80 000 siele, woon amper tweederdes (50 000) in Johannesburg en meer as 'n vyfde (17 000) in Kaapstad. Dus is amper 85% van die bevolking in net twee stede saamgetrek, met kleiner bevolkings in Port Elizabeth, Durban en Pretoria. Suid-Afrikaanse Jode was vroeër jare, toe elke dorp van enige grootte 'n gemeenskap met 'n eie shul en gemeenskapsorganisasies gehad het, veel beter geïntegreer in die breë Suid-Afrikaanse samelewing. Dit verklaar waarskynlik hoekom die koers van ondertrouery met nie-Jode slegs 7% is. Selfs in die stede waarin die grootste Joodse bevolkings voorkom, is hulle beperk tot sekere voorstede: In Kaapstad in die suidelike voorstede, stadskom en aan die Atlantiese kus (Groenpunt, Seepunt en Kampsbaai, met 'n kleiner bevolking rondom Milnerton en Bloubergstrand), en in Johannesburg in die noordooste en noorde van die stad.

Jode se verbintenis met Suider-Afrika strek terug tot die vroeë dae van verkenning deur Europeërs. Joodse astronome, kaartmakers en navigators het die Portugese verkenners bygestaan, terwyl Joodse kapitaal bygedra het tot die Verenigde Oos-Indiese Kompanjie. Reeds in die eerste nedersetting aan die Kaap die Goeie Hoop was mense van Joodse herkoms, hoewel hulle nie praktiserend was nie aangesien die Kompanjie vereis het dat alle werknemers van gereformeerde geloofsoortuiging moes wees.

Eers tydens die Britse besetting het Jode hulle in enige noemenswaardige getalle aan die Kaap begin vestig. Hulle was hoofsaaklik uit Duitsland en Engeland afkomstig en is genoop om te emigreer weens die omstandighede in Europa ná die Napoleontiese Oorloë. Aan die Kaap het hulle hulle as handelaars gevestig, maar algaande na die binneland verhuis en aansienlik bygedra tot die platteland se ekonomiese ontwikkeling. Onder die 1820-Setlaars was ’n aantal Joodse families, wat aan die Oosgrens in die lyding van die setlaars gedeel het.

Die eerste permanente Hebreeuse gemeente in in 1841 aan die Kaap gestig en die tweede 21 jaar later, in 1861, in Port Elizabeth. Destyds het Jode hulle ook al in die Oranje-Vrystaat gevestig, waar hulle van die vroeë inwoners van Bloemfontein was, en in Transvaal. Ná die ontdekking van diamante en daarna goud het die Joodse bevolking skerp toegeneem van 'n geskatte slegs 4 000 in 1880. Talle het uit Oos-Europa (hoofsaaklik Litaue, maar ook Letland en Rusland) gekom, waar tsaristiese vervolging die uittog aangevuur het.

Die eerste Hebreeuse gemeente is reeds in Julie 1887 in Johannesburg gestig en in Pretoria drie jaar later. In 1899, 13 jaar ná die stigting van die stad, het Johannesburg se Joodse bevolking sowat 11 000 getel. Uit die staanspoor het Jode ’n belangrike rol gespeel in die ontwikkeling van die diamant- sowel as die goudveld. So het die fokuspunt van Suid-Afrika se Joodse gemeenskap noordwaarts uit Kaapstad na Johannesburg verskuif, hoewel die Moederstad 'n vername Joodse sentrum sou bly.

Tot omstreeks 1880 het die Suid-Afrikaanse Joodse gemeenskap hoofsaaklik uit immigrante uit Brittanje en Duitsland bestaan, maar die sluipmoord op tsaar Aleksander II van Rusland in 1881 het gelei tot die wrede verdrukking van Jode. Dit het Jode in reusegetalle uit die Russies beheerde gebiede van Oos-Europa laat emigreer. Uit die totaal van sowat 3 miljoen wat verhuis het, het net 40 000 na Suid-Afrika gekom en meer as die helfte na Amerika gegaan. Dit was in dié tyd dat heelparty aankomelinge hulle óf in die arm buurt Distrik Ses naasaan die Kaapse middestad óf op die platteland gevestig het, waar elke dorp van noemenswaardige grootte mettertyd 'n Joodse gemeenskap met sy eie sinagoge sou hê. Daar het hulle, vanweë hul bydrae tot die handel, 'n groot rol gespeel in die handelsomwenteling van die platteland in die laat 19de en vroeë 20ste eeu. Jode was die energieke en ingeligte tussengangers tussen die nuwe markte van die dorpe en die produsente. Ook het Joodse plattelandse winkels in die groeiende behoeftes van die ontluikende plattelandse verbruikers voorsien.

Amptelike sensussyfers met die jare skets ’n duidelike beeld van die groei van die Joodse bevolking deur immigrasie. In 1904 het die gemeenskap 38 101 getel, oftewel 3,41% van die totale blanke bevolking. Teen 1926 was hul getalle 62 103, 4,09% van die wit bevolking van die Unie van Suid-Afrika. Teen 1936 het hul bevolkingsaandeel toegeneem tot 4,52% (90 645), maar teen 1946 ietwat gedaal tot 4,39% (104 156). Daarna het hul bevolkingsaandeel bly afneem sodat dit teen 1960 3,7% was, hoewel hul getalle steeds toegeneem het, tot 114 762. Die aandeel van die Jode aan die totale bevolking het sedert 1936 deurgaans bly krimp weens verskeie faktore, onder meer beperkende immigrasiewetgewing, die feit dat Oos-Europese Jode, die grootste bron van immigrasie na Suid-Afrika, feitlik uitgewis is in die Sjoa voor en tydens die Tweede Wêreldoorlog, en dat die Joodse geboortesyfer in Suid-Afrika laer was as dié van die blanke bevolking in die geheel, veral die Afrikaners.

In die kwarteeu tussen 1936 en 1960 was die Jode se jaarlikse bevolkingstoename 1,17%, vergeleke met die hele blanke bevolking se toename van 2,26% per jaar. Ook was daar vroeg reeds ’n hoër persentasie bejaardes onder die Jode as onder enige groep van enige ras. In 1936 was soveel as 53,31% van die Joodse bevolking in die buiteland gebore, maar algaande het die aandeel van dié wat in Suid-Afrika gebore is, ál groter geword. Vandag is feitlik almal gebore Suid-Afrikaners. In Kaapstad was die persentasie Suid-Afrikaans gebore Jode in 1960 byvoorbeeld 73%, vergeleke met 8% elk in Brittanje en Duitsland.

Die geografiese verspreiding van die Jode het mettertyd ingrypend verander. In die vroeë dekades van die 20ste eeu was daar op feitlik elke dorp in Suid-Afrika ’n Joodse gemeenskap. Maar die afgelope reeds sowat 100 jaar het die Jode sodanig verstedelik dat van die plattelandse Jodedom feitlik niks oorgebly het nie. In baie gevalle het die Jode na die stede verhuis, waar hulle hul geloof en kultuur makliker kon handhaaf, hul kinders 'n Joodse opvoeding kon ontvang en daar vir hulle en hul nasate beter ekonomiese geleenthede was. Op amper al die dorpe, selfs groteres soos Malmesbury (met ’n wit bevolking van 6 440 in 2011) en Wellington (8 569), en selfs in die meeste stede, het eens florerende Joodse gemeenskappe verdwyn. Reeds in 1960 het Johannesburg 57 806 Joodse inwoners het (50% van die totaal), Kaapstad en die Skiereiland 22 716 (20%), Durban 5 353, Port Elizabeth 2 972 en Bloemfontein en omstreke 1 219 gehad. Destyds was die provinsiale verdeling Transvaal 73 051, Kaapland 32 104, Natal 6 189 en die Vrystaat 3 157, wat daarop dui dat ruim 10 000 Jode hulle toe nog op die Kaapse platteland bevind het en byna 2 000 elders in die Vrystaat as in Bloemfontein.

Vandag word Suid-Afrika se Jode beskryf as 'n twee-stad-bevolking aangesien 85% in Johannesburg en Kaapstad woon, met die res amper almal in Durban, Pretoria en Port Elizabeth.

Jode is reeds dekades lank ten volle geïntegreer in die Suid-Afrikaanse ekonomiese, burgerlike en kultuurlewe. Hul grootste bydrae was waarskynlik op ekonomiese gebied, soos vergestalt deur vooraanstaande figure onder wie die Mosenthal-familie van die Kaap (handel, bankwese en nywerheid), Nathaniel Isaacs en Benjamin Norden (reisigers en pioniers van die oostelike grensgebiede), die De Pass-familie (handel, nywerheid en skeepvaart), Jonas Bergtheil in Natal (landbounedersetting en katoen), Samuel Marks (nywerheid) en I.W. Schlesinger (sitrusbedryf, geldwese en vermaakbedryf). Name soos sir Lionel Phillips, Barney Barnato, die Joels, Alfred en sir Otto Beit, sir George Albu en sir Ernest Oppenheimer (hoewel hy hom in 1935 tot die Christendom bekeer het) herinner aan die aandeel wat Jode gehad aan die ontwikkeling van die diamant- en goudvelde.

Joodse ondernemings het ’n groot bydrae gelewer tot die nywerheidsomwenteling in Suider-Afrika ná 1914, byvoorbeeld in die vervaardiging van tekstiele, klere en meubels, in voedselverwerking en die vervaardiging van tabak- en chemiese produkte, en in die toepassing van moderne landboumetodes. Reeds sedert die dae van Samuel Marks het Jode ’n aansienlike bydrae gelewer tot Suid-Afrikaanse fabriekswese, landbou en handel, van wie seker die vernaamste I.W. Schlesinger en Raymond Ackerman was.

Jode se deelname aan die openbare lewe strek terug tot by die beroemde Kaapse parlementslid Saul Solomon en die Kaap se prokureur-generaal in die 1870's, Simeon Jacobs. Sir Matthew Natan was goewerneur van Natal met Uniewording. In die eerste Unieparlement was die Joodse LP's Morris Alexander, sir David Harris, Emile Nathan, sir Lionel Phillips, C.P. Robinson en senator Samuel Marks. Nog openbare figure was sen. Wolf Ehrlich, F.C. Hollander en Franz Ginsberg, dr. Henry Gluckman en Morris Kentridge. Selfs kommunisteleiers soos Sam Kahn en Solly Jacks was Joods en in later jare die vooraanstaande vryheidsvegter Ronnie Kasrils, terwyl Bertha Solomon, Helen Suzman en Harry Schwartz in die Volksraad vir geregtigheid gestry het. In al die groot stede het Jode as raadslede en burgemeesters gedien.

Sowat 3 000 Joodse vrywilligers het in die Unie-verdedigingsmag aan die Eerste Wêreldoorlog deelgeneem, destyds nagenoeg 6% van die totale Joodse bevolking in Suid-Afrika. In die Tweede Wêreldoorlog is sowat 10 000 Jode, meer as ’n tiende van die totale bevolking, in die rekords van die Suid-Afrikaanse Joodse Raad van Afgevaardigdes aangeteken as lede van die Unie-verdedigingsmag of van die Geallieerde magte. Van hulle het 357 hul lewe verloor, 327 is gewond of beseer, 143 is gemeld in spesiale berigte en 94 het verskeie eerbewyse vir voortreflike diens gekry.

Ná die Tweede Wêreldoorlog het die Jodehaat van voor en tydens die oorlog saam met die organisasies wat dit aangestook het, van die politieke toneel verdwyn. Vanaf 1948, toe die Nasionale Party (NP) die bewind by die Verenigde Party (VP) oorneem, het talle Jode by die stryd teen dié politieke bedeling betrokke geraak; trouens, die meeste Jode het deur die hele apartheidsera die opposisiepartye links van die regerende party, eers die VP en daarna vanaf 1959 toenemend die Progressiewe Party en sy opvolgers, by die stembus gesteun. Die Unie van Joodse Vroue het gepoog om die lyding van swart mense te verlig deur liefdadigheidsprojekte en selfhelpskemas. Veertien van die 23 wit mense wat in 1956 vir verraad verhoor is, was Joods, en so ook al vyf die wit mense uit die 17 lede van die African National Congress (ANC) wat in 1963 vir teenapartheidsoptrede in hegtenis geneem is. Tog het die Joodse Raad van Afgevaardigdes tot 1985 geweier om standpunt teen apartheid in te neem omdat hulle gemeen het dis nie ’n Joodse vraagstuk nie. Ook die rabbinaat het eers teen die laat 1980's standpunt ingeneem.

Binne-in die parlement was Helen Suzman, Volksraadslid vir Houghton van 1953 tot 1989, agtereenvolgens vir die VP, PP, PRP, PFP en DP, dikwels die enigste stem teen 'n magdom apartheidswetgewing, al het die VP ook Joodse lede gehad. Eers in 1975 het Harry Schwarz, wat sedert 1951 lid van die VP was en Nazi-Duitsland in 1934 verlaat het weens toenemende Jodehaat, die party verlaat en die kortstondige Reformisteparty gestig, wat enkele maande later met die PP as die PRP saamgesmelt het. Buite die parlement was Ronnie Kasrils sedert die vroeë 1960's 'n aktiewe lid van die ANC en SAKP en ná die koms van die demokrasie 'n kabinetsminister.

Een van die grootste leiers van die teenapartheidsbeweging, oudpres. Nelson Mandela, het oor die Jode in Suid-Afrika geskryf: "Jode is myns insien meer oopkop as die meeste wit mense wat vraagstukke van ras en politiek betref, miskien om hulle self histories die slagoffers van vooroordeel was." Mandela se verdedigingsprokureur, Isie Maisels, was Joods.

Veral Joodse studente het apartheid sterk teengestaan. ’n Aansienlike persentasie van die mense wat tydens betogings teen apartheid in hegtenis geneem is, was Joods. Tallose Jode was betrokke by organisasies soos die Springbok-legioen, die Fakkelkommando (Torch Commando) onder leiding van Sailor Malan) en die Swart Serp (Black Sash). Hul betogings was sowel aktief (soos om deur die strate met fakkels te marsjeer) en passies (om stil met ’n swart serp of in swart geklee op sleutelpunte te staan). Ander Jode het probeer om swart burgers te onderrig, op te lei en deel te maak van die samelewing. Ian Bernhardt het in Johannesburg gewoon en was leier van die Unie van Suid-Afrikaanse Kunstenaars, waarin hy swart kunstenaars help oplei en beskerm het. Tydens die hele apartheidsera was Jode sigbaar in feitlik al die teenapartheidsorganisasies.

Israel het strykdeur die apartheidsera diplomatieke bande met Suid-Afrika gehandhaaf, soos die meeste Arabiese state, die Republiek China, België en Brittanje. Ten spyte van die wapenverbod het hierdie lande tydens die apartheidsera wapens aan Suid-Afrika verkoop. Daar was ook gerugte van kernsamewerking. Talle Israeliese leiers het apartheid in die openbaar veroordeel. Vroeg in die 1960's het Israel saam met nuwe onafhanklike Afrika-state standpunt teen apartheid ingeneem en so spanning geplaas op die land se verhouding met Suid-Afrika. Ná die Sesdaagse Oorlog van 1967 het die meeste Afrikalande bande met Israel verbreek, behalwe Suid-Afrika, wat tot ’n hegter verhouding tussen die twee lande gelei het.

Geweldpleging in Suid-Afrika tydens die 1970's het tot ’n uittog van talle wit burgers gelei, onder wie ook Jode, wat gevrees het vir hul toekoms in die land. Baie kinders is oorsee gestuur om verder te leer en het daar aangebly.

In 1985 is twee Joodse organisasies gestig, Jews for Justice (Kaapstad) en Jews for Social Justice (in Johannesburg) om die Suid-Afrikaanse samelewing te hervormd en brûe te bou tussen wit en swart gemeenskappe. Eindelik, ook in 1985, het die Suid-Afrikaanse Joodse Raad van Afgevaardigdes eindelik ’n resolusie teen apartheid aanvaar, amper 40 jaar nadat dit amptelike staatsbeleid geword het.

Jode het tydens die apartheidsera floreer, soos baie nie-Joods wit burgers. Maar die Joodse bevolking het ’n hoër persentasie afgestudeerdes bevat as die res van die wit bevolking. Meer as die helfte van alle Jode het matriek verwerf, vergeleke met 23% van die totale wit bevolking. ’n Tiende van hulle het ’n universiteitsgraad verwerf, vergeleke met net 4% van die breë wit bevolking. Reeds vroeg in die 1970's het die Joodse bevolking ’n hoogtepunt van 119 000 bereik. Tussen 1970 en 1992 het 39 000 Jode Suid-Afrika verlaat, hoewel 10 000 Israeli's in dieselfde tydperk hierheen geïmmigreer het.

Hoewel die Joodse gemeenskap ten volle geïntegreer is in die land se algemene samelewing, handhaaf hulle ook hul eie netwerk godsdienstige, kultuur-, gemeenskaps-, filantropiese en in sommige sentrums sportorganisasies. Daar is koördinerende liggame op die gebied van Joodse opvoeding, van die Ortodokse en Hervormde gemeentes en filantropie. Die liggaam wat die hele Joodse bevolking van die land verteenwoordig, is die Suid-Afrikaanse Joodse Raad van Afgevaardigdes. Die Suid-Afrikaanse Sionistiese Federasie is die sameroepende liggaam vir alle sake wat betrekking het op die Sionistiese bewering in Israel, waarvan die meeste Suid-Afrikaanse Jode geesdriftige ondersteuners is. Die Joodse familielewe in Suid-Afrika was tradisioneel sterk, maar in die jongste jare gaan dit ook gebuk onder moderne maatskaplike en ekonomiese tendense. Hierin het emigrasie ook ’n rol gespeel. Heelparty bejaarde Jode is alleen in Suid-Afrika agtergelaat nadat hul kinders uitgewyk het.

Soos die geval met die meeste ander immigrasie na Suid-Afrika, het die Jode hoofsaaklik na die land gekom op soek na vryheid van verdrukking of ekonomiese swaarkry. Tydens die hele tydperk van Europese nedersetting sedert 1652 het die voortdurende stroom immigrante deurgaans Jode in wisselende getalle ingesluit. In die 17de en 18de eeu was dit ’n breukdeel van die totaal toe die Verenigde Oos-Indiese Kompanjie godsdienstige eenvormigheid van sy amptenare vereis het, maar in die 19de eeu het dit toegeneem en ’n hoogtepunt bereik ten tyde van die kwaaiste Jodevervolging in Europa in die 20ste eeu.

Vir die 17de en 18de eeu bestaan geen amptelike rekords van Jode as immigrante nie, maar daar is aanduidings dat Jode onder diegene was wat reeds so vroeg as 1669 met die Kompanjie se skepe aan die Kaap geland het. Danksy algehele godsdiensvryheid onder die Bataafse bewind van 1803 tot 1806, en die bevestiging daarvan deur die Britse owerheid in laasgenoemde jaar, het Jode ál meer gereeld onder die immigrante voorgekom. Maar in die afwesigheid van enige plaaslike Joodse gemeenskapsorganisasies tot 1841, kan Joodse immigrante voor daardie datum net per toeval uitgeken word. ’n Terloopse vermelding dui byvoorbeeld op ’n groep Joodse gesinne onder die 1820-Setlaars. Dié groepie het die stigters van die eerste Hebreeuse gemeente in Kaapstad 21 jaar later ingesluit. Daarna dui gemeenskapsrekord op ’n klein maar volgehoue aankoms van Jode uit Engeland, Duitsland en Nederland. In die middel van die 19de eeu het ’n aantal Duits-Joodse gesinne hulle in talle dele van die Kaapkolonie en Oranje-Vrystaat gevestig. Ná 1870 het ’n skare fortuinsoekers, onder wie Jode uit tallose lande, na die Diamantveld van Griekwaland-Wes en eindelik die goudveld van die Witwatersrand gestroom.

Vanaf 1880 het die onderdrukking van die Jode in die Russiese Ryk sowat 3 miljoen van hulle daartoe gedryf om te emigreer, van wie meer as die helfte na Amerika. Suid-Afrika het tussen 1881 en 1914 gemiddeld 1 250 Jode per jaar uit Oos-Europa opgeneem. Tydens dié tydperk het meer as 40 000 Litause Jode na Suid-Afrika gekom, onder wie die ouers van die politikus Helen Suzman (née Gavronsky). Na raming het 40 000 Litause eindelik na Suid-Afrika geïmigreer uit die geskatte 3 miljoen wat die land sedert 1881 verlaat het. Toe Nazi-Duitsland die Sowjetunie op 22 Junie 1941 binneval, was daar steeds 250 000 Jode in die dorpe en gehuggies (shtetls) van Litaue. Feitlik dadelik het die "Einsatzgruppen" (mobiele moordeenhede) en hul plaaslike kollaborateurs die volksmoord op die Jode begin. Teen November daardie jaar het net sowat 40 000 Jode oorgebly, saamgehok in die ghetto's van Vilnius, Kowno, Shawli en etlike slawearbeidkampe. Teen 1944 het die Nazi's 90% van Litaue se Jode uitgemoor. In die aangrensende Letland was daar met die inval van Duitsland 94 000 Jode. Die "Einsatzgruppen" en hul plaaslike handlangers het die meeste van hulle vermoor. In die groter sentra soos Riga, Dwinsk en Liepaja is ghetto's gebou. In 1941 en vroeg in 1942 het die Nazi's duisende Duitse en Oostenrykse Jode na die ghetto in Riga gedeporteer. Die meeste is vermoor. Begin 1943 het van Letland se Joodse gemeenskap net sowat 5 000 siele oorgebly. Die huidige syfer is nagenoeg 6 200.

Kragtens die Wet op die Beperking van Immigrasie van 1902 in die Kaapkolonie is ’n geletterdheidstoets ingestel wat die vermoë van aansoekers getoets het om ’n Europese taal te lees en skryf, wat die gevaar geskep het dat Jiddisjsprekendes uitgesluit kon word. Maar ná vertoë deur vooraanstaande Suid-Afrikaanse Jode is Jiddisj amptelik tot Europese taal verklaar vir die doel van die geletterdheidstoets deur die wetgewing in 1906 te wysig.

Tydens die oorlogsjare het die stroom immigrante so te sê opgedroog, maar in die 1920 opnuut begin. Die Pakt-regering se Wet op Immigrasiekwota (Wet No. 8 van 1930), wat bedoel was om die bestaande balans tussen die blanke taalgroepe (Afrikaans en Engels) te handhaaf, het die immigrasie van Oos-Europese Jode verminder, maar Duitse Jode wat gevlug het van Nazi-vervolging, het tussen 1933 en 1937 in aansienlike getalle die land binnegekom, selfs soveel as 3 330 in 1936 en altesaam meer as 6 000, uit die 250 000 wat uit Duitsland kon vlug. Die Wet op Vreemdelinge (Wet No. 1 van 1937) het Joodse immigrasie in die volgende twee jaar tot ’n breukdeel van die voorafgaande vier jaar verminder en tydens die Tweede Wêreldoorlog van 1939 tot 1945 het net ’n handjie vol dit tot in Suid-Afrika gemaak. Dié wet is aanvaar nadat gevoelens teen Jode en veral Joodse immigrante gaande gemaak is deur Nazigesinde groepe in Suid-Afrika, onder wie die Gryshemde.

Ná die oorlog het Jode opnuut na Suid-Afrika begin immigreer, maar nie weer in dieselfde getalle as voor die gewapende stryd nie. Die uitwissing van miljoene Jode tydens die oorlog, beperking op immigrasie na Suid-Afrika in die algemeen, beperkings op emigrasie deur lande in die Oosblok en die skep van die staat Israel in 1948 as ’n nuwe bestemming vir Joodse immigrante, het daartoe gelei dat betreklik min Jode sedert 1945 na Suid-Afrika geïmmigreer het. Ook was Suid-Afrika ná die Nasionale Party se bewindsoorname in 1948 nie langer so ’n aantreklike bestemming vir Jode nie aangesien dié party die tuiste was van heelparty Nazi-simpatiseerders voor en tydens die oorlog. Sedert die politieke onrus van die 1970's en '80's, het die wins van immigrante van die 1960's ’n verlies van emigrante geword, persentasiegewys veel hoër onder Suid-Afrikaanse Jode as die res van die blanke bevolking.

Joodse immigrante na Suid-Afrika in spesifieke jare:

Die eerste Hebreeuse gemeente in Suid-Afrika is in 1841 in Kaapstad gestig toe 17 koloniste n gemeente stig "vir die hou van gereelde dienste op die Sabbat en feeste en die handhawing van die Joodse geloof in Suid-Afrika". In 1863 is die eerste sinagoge opgerig, wat vandag nog bestaan as die Ou Sinagoge in Kaapstad se Kompanjiestuin en die Joodse Museum huisves. Die tweede gemeente het in 1862 in Port Elizabeth ontstaan. Kimberley s’n het in 1875 aan die beurt gekom, en teen die vorige eeuwending was daar gemeentes in nog sewe sentrums: Oudtshoorn en Durban in 1883, Johannesburg in 1887, Klerksdorp in 1889, Pretoria in 1890, die Paarl in 1894 en Germiston in 1896.

Namate Joodse immigrasie toegeneem het weens die vervolging in Oos-Europa is nog gemeentes in stedelike sentrums asook op die platteland gestig. Daar was trouens destyds ’n merkbare opbloei in die stigting van Joodse gemeentes oral in die landelike gebiede. Elkeen van dié gemeenskappies het hul eie nederige sinagoge gebou, wat gewoonlik ook ’n sosiale saal en klaskamers vir die kinders se onderrig in Hebreeus en godsdiens was. Die rabbi het gewoonlik verskillende rolle vertolk: chazzan (wat die dienste gelei het), schochet (godsdienstige slagtings) en Hebreeusonderwyser (wat moontlik ’n rabbi was).

Reeds vanaf die 1930 het die stadwaartse verhuising van die Jode agter beter godsdienstige en opvoedingsgeleenthede aan, maar moontlik ook sakegeleenthede, daartoe gelei dat talle van die klein plattelandse gemeenskappe begin krimp en mettertyd verdwyn het. Mettertyd het van die plattelandse Jodedom so te sê niks oorgebly nie. Destyds het verstedelik daartoe gelei dat stedelike Joodse gemeenskappe sterk gegroei het, veral in die geval van Johannesburg, Kaapstad, Port Elizabeth en Bloemfontein. Toe die plattelandse gemeentes nog bestaan het, is hulle sedert 1949 bygestaan deur ’n Rabbi vir die Plattelandse Gemeenskappe. Hy het opgetree onder ’n verteenwoordigende komitee van die hoof- nasionale Joodse organisasies gemoeid met godsdiens en opvoeding, onder leiding van die Raad van Afgevaardigdes.

Verreweg die meeste Jode in Suid-Afrika behoort tot die Ortodokse Judaïsme. Die Suid-Afrikaanse Unie van Progressiewe Judaïsme is in 1935 deur rabbi dr. M.C. Weiler van die Verenigde State gestig. Sedertdien het sy aanhangers gemeentes in die stede gestig. In Johannesburg, waar twee derdes van al Suid-Afrika se Jode woon, was teen 1970 29 Ortodokse sinagoges en 5 Hervormde tempels. In Kaapstad, die enigste ander stad met ’n noemenswaardige Joodse gemeenskap, was daar destyds 12 sinagoges en twee Hervormde tempels. Destyds was daar in die meeste ander stede gewoonlik een sentrale sinagoge en ’n kleinere in ’n ander deel van die stad. Die meeste gemeentes, Hervorm sowel as Ortodoks, bied klasse in Hebreeus aan en het soms kleuterskole wat aan hulle verbonde is waar voorskoolse kinders op weekdae skoolgaan. Hulle bied ook programme aan vir die jeug en bedryf in enkele gevalle ’n afsonderlike jeugsinagoge. Damesgildes, wat in die Hervormde gemeentes as "susterskappe" bekendstaan, bestuur kultuur- en maatskaplike programme onder vrouelede.

Die Progressiewe beweging het twee vakansieoorde opgerig wat hulle ook aan ander groepe beskikbaarstel wanneer hulle dit nie self gebruik nie. In van die groter gemeenskappe bestaan oorkoepelende liggame, wat gewoonlik as Verenigde Hebreeuse Organisasies bekendstaan, en verantwoordelik is vir die instandhouding van die sinagoge, klasse in godsdiens en Hebreeus, en gewrá kedisjá (wat verantwoordelik is vir die laaste rites van begrafnis- en begraafplaaspligte).

Elke gemeente is volkome onafhanklik in sy interne bestuur. Die meeste Ortodokse gemeentes is wel by een van die twee koördinerende liggaam geaffilieer: die SA Federasie van Sinagoges, met sy hoofkwartier in Johannesburg, waartoe die meeste van die gemeentes in die destydse Transvaal, Vrystaat, KwaZulu-Natal en dele van die Oos-Kaap behoort; en die Verenigde Raad van Ortodokse Hebreeuse Gemeentes, met sy hoofkwartier in Kaapstad, waartoe die meeste Wes-Kaapse gemeentes behoort, en vroeër jare ook dié in die voormalige Suidwes-Afrika. Dié liggame hou elk hul eie hoofrabbinaat en godsdienshof (Beth Din) in stand. Laasgenoemde het regspraak oor sake soos bekering tot die Joodse geloof, die uitreiking van skeibriewe, toesig oor kasjroet, en soortgelyke funksies.

Die Progressiewe gemeentes in Suid-Afrika (en vroeë jare toe hulle nog daar bestaan het, ook in Rhodesië) is geaffilieer by die Suid-Afrikaanse Unie van Progressiewe Judaïsme. Oorkoepelende godsdiensaangeleenthede word behartig deur die Sentrale Godsdiensraad, wat uit rabbi’s en enkele leke bestaan. Dié liggaam het nie ’n hoofrabbi nie, maar ’n rabbi word jaarliks gekies om as voorsitter op te tree. Die Damesgildes in die Ortodokse Sinagoges is geaffilieer by die Federasie van Sinagoge-damesgildes, terwyl die Hervormde Susterskappe behoort tot die Nasionale Unie van Tempelsusterskappe.

In vroeër jare was die meeste rabbi’s, hetsy Ortodoks of Hervormd, gebore buitelanders, maar sedert die middel van die 20ste eeu het die getal Suid-Afrikaans gebore rabbi’s toegeneem met party wat hul opleiding in die buiteland ontvang het en die res aan die Opleidingskollege vir Ortodokse Predikante, wat in 1958 in Johannesburg tot stand gekom het.

Suid-Afrika was sedert die vroegste tye ’n land van geleenthede vir buitelanders wat hulle hier kom vestig het. Al was daar by geleentheid tekens van onverdraagsaamheid jeens buitelanders en in die jongste jare openlike haat jeens vlugtelinge uit Afrika, is (wit) immigrante tradisioneel regverdig en simpatiek behandel, soos te wagte van ’n bevolking van hoofsaaklik Britse en Hollandse herkoms, met hul sterk tradisies van demokrasie, regverdigheid en ontsag vir die Bybel en sy leerstellings' om dié redes was die wit bevolking van Suid-Afrika besonder daartoe geneë om gasvry teenoor die volk van Israel op te tree. ’n Joodse verslaggewer, N.D. Hoffman, het in 1891 van Suid-Afrika geskryf: "Daar is geen haat of jaloesie nie . . . Wanneer julle hierheen kom, moenie vergeet dat julle Jode is nie, want hier skaam ’n Jood hom nie om te erken dat hy ’n Jood is nie . . . Sy geloof sal nie ’n struikelblok vir enige Jood wees in wat hy ook al doen nie." Dit beteken nie dat Suid-Afrika gevrywaar was (of is) van alle tekens van Jodehaat nie en vooroordeel op godsdienstige, maatskaplike of ekonomiese gronde nie. Maar oor die algemeen het die land hom onderskei vanweë sy verdraagsame benadering.

Soms het die toenemende stroom Joodse immigrante wel aanleiding tot politieke omstredenheid gegee. Gevalle van daadwerklike antisemitiese opstoking het wel voorgekom in die tydperk van die Nazi-bewindsoorname in Duitsland in 1933 tot ná die Tweede Wêreldoorlog (1939–'45). Binne historiese perspektief kan dit beskou word as ’n simptoom van die politieke en ideologiese krisis waardeur Suid-Afrika destyds gegaan het. ’n Militante Afrikaner- ekonomiese beweging is op die been gebring om "vir die Afrikaner sy regmatige plek in die professies, handel en nywerheid te verseker". Dit is, so is aangevoer, van hom weerhou deur "uitlanders", te wete Engelssprekendes en Jode. Baie van die Afrikanerdom se lyding is toegeskryf aan "Anglo-Joodse kapitaal". Nog ’n bron van antisemitisme in Suid-Afrika was die invloed van Duitsland en Nazi-ideologie op verskeie groepe in die land. Nazi- buitelandse en propagandaburo's was in die vooroorlogse jare op aansienlike skaal in Suid-Afrika bedrywig, nes in talle ander lande, om die openbare mening gunstig jeens Duitse aspirasies te stem. Groot hoeveelhede Nazi-literatuur is na Suid-Afrika uitgevoer en gratis versprei. Die Duitse konsulate was mierneste van bedrywighede. Die Zeesen-uitsaaistasie het ’n toenemende stortvloed propaganda, veral in Afrikaans, op Suid-Afrika gerig, wat bedoel was om Afrikanernasionalisme te help ontwaak en wrywing tussen die land se blanke volksgroepe te veroorsaak met Duitsgesinde Afrikaners in stryd met Britsgesinde Engelse. Onder leiding van politieke groepe wat beïnvloed is deur Nasionaal-Sosialisme, is aggressiewe antisemitiese propaganda wydversprei, en het plaaslike aanhangers en nabootsers van die Nazi's aktief geraak in die Gryshemde, Swarthemde en ander bewegings.

Hierdie ontwikkeling het teen die einde van 1936 ’n uitwerking gehad op die Amptelike Opposisie, die Nasionale Party onder leiding van dr. D.F. Malan, wat mettertyd sommige anti-Joodse gedagtes deel van sy amptelike beleid gemaak het. Die party het hom ten gunste van ’n volslae verbod op verdere Joodse immigrasie verklaar, strenger beheer oor naturalisasie, en nog diskriminerende beleidsrigtings. In Transvaal, hoewel in geen ander provinsie, is Jode amptelik verbied om lid van die party te word. Dikwels het woordvoerders van die party aangedring op die aanvaarding van kwotas vir Jode in die bedryfslewe.

Voor die Tweede Wêreldoorlog was daar Afrikaners van Benoni wat simpatiek teenoor die Jode gestaan het. Dit volg op die Afrikaner se stryd om hul Boererepubliek in die Transvaal te vestig, wat hul met die Joodse trek uit Egipte na die beloofde land vergelyk het. Hierdie simpatie was weer daar toe die Duitse Jode en die Duitse vakbonde in Nazi-Duitsland aangeval is.

'n Ekstremistiese groep het in 1938 openbare vergaderings begin reël, as afdeling van die Gryshempbeweging. Hierdie groep het die onderdrukking van die Joodse bevolking geëis. Die openbare mening het nie in hul guns getel nie; 'n Joods-Christelike Vereniging is in die lewe geroep om teenkanting te bied. Die vereniging het hoofsaaklik uit Jode en vakbondondersteuners bestaan en het 'n strydgroep op sel-stelsel organiseer. Alles moes ook vinnig geskied, want hul dade was nog onwettig, solank die Gryshempbeweging nog wettig beskou is en nog geregtig was om openbare vergaderings te kon hou.

Die Joods-Christelike vereniging het toegeslaan op 'n vergadering wat in Cranbournelaan naby die Savoy-bioskoop gehou is. Die Gryshemde het skaars hul seepkissies neergesit en die skare begin toespreek, toe 'n klomp motors in Rothsaystraat, Tom Jonesstraat en Prince's-laan stilhou en so parkeer om weg te jaag. Die Gryshemde is toe heeltemal oorrompel.

Die volgende Gryshempvergadering is versterk deur 'n kontingent Duitsers uit Suidwes-Afrika, en 'n groter vergadering is hierdie keer op die trap van die Johannesburgse stadsaal gehou. Die Joods-Christelike Vereniging van Benoni het ook hier sy kop uitgesteek met die doel om die vergadering te verongeluk. Maar hierdie keer was dit geen vergadering nie, maar 'n lokval om die Jode wat aanwesig was, om die lewe te bring. Die Jode van Benoni kon maklik vroegtydig gesterf het, was hulle nie vergesel van bebaarde Afrikaanse vakbondlede nie. Die Gryshemde wou nie die groot, bebaarde manne aanval nie, maar wel die Jode. In die geharwar kon toe nie onderskei word tussen Jood en Afrikaner nie.

Die Joodse gemeenskap het die georganiseerde anti-Joodse agitasie in ’n baie ernstige lig beskou. Hulle het alles in hul vermoë gedoen om dit te bestry deur die ware feite aan die publiek bekend te maak en om bloot te lê hoe Adolf Hitler antisemitisme ingespan het as sy "geheime wapen". Talle lede van die publiek, op alle lewensterreine, was gekant teen die groei van antisemitisme. Algaande het die tradisionele beleid benadering van verdraagsaamheid en regverdigheid teruggekeer. In 1947 het dr. Malan as leier van die NP verklaar: "Wat verklaarde beleid betref, is die Party nie ten gunste van wetgewende maatreëls wat diskrimineer tussen Jood en nie-Jood nie." Nadat die party in 1948 die bewind by die Verenigde Party van genl. Jan Christian Smuts oorgeneem het, het Malan gesê hy "sien uit na ’n tyd wanneer daar geen meer sprake sal wees van die sogenaamde Joodse vraagstuk in die lewe en politiek van hierdie land nie". Een van sy eerste dade in ooreenstemming met die land se tradisionele simpatie met Sionisme, was om de jure-erkenning te verleen aan die nuwe staat Israel, wat die Smuts-bewind de facto-erken het.

Opeenvolgende Nasionale eerste ministers het die regeringsbeleid van gelykheid en niediskriminasie tussen alle dele van die blanke bevolkingsgroep herbevestig. Tog het die land se politieke en rassevraagstukke af en toe gevolge vir die Joodse volksdeel ingehou. Hoewel die pro-Israelse houding oor die algemene ’n goeie invloed gehad het, het dit ook soms misluk wanneer Israel in die Verenigde Nasies standpunt ingeneem het teen Suid-Afrika se rassebeleid. Op onderwysgebied het die verkondiging van Christelik-nasionale leerstellings en voorspraak vir die verwydering van die gewetensklousule uit die statute van sommige universiteite tot besorgdheid gelei ingeval die regte van Joodse leerlinge of onderwysers in skole of aan universiteite in gedrang sou kom. Oor die algemeen is die gelykheid van Jode op alle terreine van die volkslewe egter lankal goed gevestig.

Suid-Afrika se Joodse gemeenskap het die bewindsoorname van pres. Frederik Willem de Klerk verwelkom. Jode was ook ten gunste van die onderhandelings wat gelei het tot die nuwe politieke bedeling. Hoewel hulle oor die algemeen die veranderinge steun, bekommer talle Jode hulle oor hul toekoms in Suid-Afrika.

Die Waarheid-en-versoeningskommissie (WVK) is in 1995 opgerig om misdade tydens die apartheidsera te ondersoek. Die eerste Joodse organisasie wat daaraan deelgeneem het, was Gesher, ’n Joodse groep vir maatskaplike optrede van Johannesburg. In die WVK se verslag is godsdienstige groepe, waaronder die Jode, voor stok gekry vir hul huiwering om op te tree teen die apartheidstaat. Die verslag het wel melding gemaak van Joodse individue en groepe se bydrae tot die struggle en hul pogings om geregtigheid te bewerkstellig.

’n Versoeningsproses het in Oktober 1999 begin met oudpres. Nelson Mandela se besoek aan Israel. Weens die Joodse staat se betrekkings met die apartheidsbewind, was Mandela voorheen krities teenoor die land. Andersyds was Jode skepties oor Mandela se verhouding met Jasser Arafat, leier van die Palestynse Bevrydingsorganisasie, en sy steun aan die Palestyne.

Voor die tweede semester van 2003 het Suid-Afrika se Joodse gemeenskap hulle in ’n oorgangsfase bevind. Sowat 1 800 Jode het die land elke jaar verlaat, hoofsaaklik weens kommer oor misdaad en die ekonomie. Suid-Afrika is een van die mees gewelddadige en misdadige lande ter wêreld, en ál meer gegoede inwoners sonder hul af agter hoë veiligheidsmure of in sogenaamde veiligheidskomplekse, Die voorkoms van misdaad en die gevolglike ekonomiese probleme het gelei tot ’n afname in die Joodse “lewensvatbare middel”, die jong en middeljarige volwassenes wat nodig is om ’n gemeenskap staande te hou. Talle lede van die buitengewoon bejaarde bevolking, wie se kinders geëmigreer het, word deur probleme in die gesig gestaar wanneer hulle ouer word aangesien die staat se welsyntoelaes nie tred hou met lewenskoste nie. Suid-Afrika se Joodse bevolking het blykbaar omstreeks einde 2003 gestabiliseer op tussen 75 000 en 80 000 siele.

Ondanks die ekonomiese en demografiese uitdagings, bly Suid-Afrika se Joodse gemeenskap meestal optimisties. Die Joodse bevolking is hoogs godsdienstig en 80% Ortodoks, wat aan die toeneem is. Die toename in godsdienstigheid kan toegeskryf word aan ’n behoefte aan standvastigheid in ’n andersins onbestendige samelewing. Antisemitisme kom skaars voor, terwyl die koers van ondertrouery (Jode wat met nie-Jode trou) ’n skamele 7% is. Baie Jode wat in die land bly, doen dit uit hul oortuiging dat die demokratiese Suid-Afrika hul steun nodig het; talle ander bly weliswaar omdat hulle dit nie kan bekostig om die land te verlaat nie.

Benoni aan die Oos-Rand was een van die vroegste Joodse gemeenskappe en het mettertyd ontwikkel tot een die grootste in die land. Die stad het gegroei van ’n myndorpie tot ’n vername sentrum. Die Joodse gemeenskap was lewenskragtig en het ’n belangrike bydrae gelewer tot Benoni se handel en nywerheid.

Jode het vanaf kort ná die stigting van Benoni in 1881 hier gewoon en het daadwerklik tot die plek se groei bygedra. Die eerste Jode het as handelaars hierheen gekom. Dié wat uit Engeland of van die Kaap af gekom het, was dikwels beter opgevoed en meer welgesteld as dié wat uit Litaue geïmmigreer het. Die opgevoede Jode kon onderhandel met die mynbeamptes, wat hulle toegelaat het om mynkonsessiewinkels te begin, aangesien die beamptes neergesien het op handel dryf met swart mense. Namate hul ondernemings gegroei het, kon die Jode bekostig om familielede uit Litaue te laat kom om hulle in hul winkels by te staan.

Die eerste Joodse huwelik in Benoni is in Desember 1897 tussen Max Ginsberg en Annie Levy voltrek. Op die gebied van die onderwys is ’n hoogtepunt bereik met die stigting van die Hillel Jewish Day School in 1967. Die skool het in die 1980's gesluit namate die Joodse bevolking óf Johannesburg toe verhuis het óf geëmigreer het. ’n Besonderse aspek van die Joodse gemeenskap van Benoni was die Verenigde Hebreeuse Instellings van Benoni, wat in 1924 gestig is en vandag nog bestaan. In dié opsig was Benoni ’n voorbeeld vir ander dorpe aan die Oos-Rand en elders.

Jode het ’n aktiewe aandeel in die burgerlike sake van die dorp gehad en die gemeenskap het vyf burgemeesters opgelewer: S. Grolman, I. Kuper, M. Nestadt, A. Potash en A.Ritz. Op vermaakgebied het Issy Goodman en sy niggies Ethel en Zelma Londen die Oos-Rande Teaterklub bestuur wat in 1944 gestig is.

Die Oos-Randse Ortodokse Joodse Raad is in 1979 gestig om die aktiwiteite van die Hebreeuse Gemeentes van Benoni, Boksburg, Brakpan, Delmas, Edenvale, Germiston, Kempton Park en Springs te koördineer.

Joodse families het ’n belangrike rol in die totstandkoming en ontwikkeling van die Vrystaatse hoofstad gespeel. Isaac Baumann van Hesse-Cassel (1813–1881), een van die eerste nedersetters wat in 1848 grond in die nuwe dorpsgebied gekoop het, het die eerste winkel opgerig. Die vroegste Groot Versoendag- (Jom Kippoer) dienste is in 1871 in sy huis gehou. In 1873 is huwelike ingevolge Joodse gebruike in die Oranje-Vrystaat gewettig. ’n Hebreeuse gemeente is in 1876 gestig en ’n sinagoge in 1903 opgerig. Die eerste president (1902–’24) daarvan was Wolf Ehrlich. Namate die Oos-Europese element toegeneem het, het die gemeenskapsleierskap geleidelik na hulle toe oorgegaan. Hierin het Jacob Philips en Henry Bradlow ’n belangrike rol gespeel.

Jode het ’n aktiewe aandeel aan munisipale aangeleenthede gehad. Baumann was die tweede voorsitter van Bloemfontein se munisipale raad, die voorloper van die dorpsraad. Sy seun Gustav was die eerste landmeter-generaal van die Oranje-Vrystaat. Moritz Leviseur, wat deelgeneem het aan die Basoeto-oorlog (1865–’66), het die dorp se eerste hospitaal help stig en ook die Nasionale Museum. Sy vrou, Sophie, het Ouma Looks Back geskryf, herinnerings aan die vroeë dae, en het bekend geword as die “Grand Old Lady of Bloemfontein”.

Wolf Ehrlich, ’n vriend van die Boeregeneraal en latere eerste minister J.B.M. Hertzog, het as senator in die Suid-Afrikaanse parlement gedien. Bloemfontein het drie Joodse burgemeesters gehad: Ehrlich (1906–’07 en 1911–’12), Ivan Haarburger (1912–’14) en Sol Harris (1929).

Die gemeenskap het ’n goed ontwikkelde netwerk instellings gehad, waaronder ’n doelmatige gemeenskapsentrum vir kultuur- en opvoedingsaktiwiteite. In 1965 is ’n groot nuwe sinagoge gebou. In 1956 het die Hebreeuse gemeente, gewrá kedisjá, talmoed, tora en liefdadigheidsintellings saamgespan om die Verenigde Hebreeuse Instellings van Bloemfontein te vorm.

Daar was ook onder meer ’n OVS- provinsiale komitee van die Suid-Afrikaanse Joodse Raad van Afgevaardigdes en die OVS- en Noord-Kaapse Sionistiese Raad. Ook het die stad ’n klein Hervormde groep gehad. In 1967 het die Joodse gemeente 1 347 siele getel uit ’n totale bevolking van 119 000. Daarna het die gemeenskap, soos almal landwyd buiten in Johannesburg, Kaapstad en Durban, geleidelik gekwyn. In 1997 is die sinagoge verkoop en het die gemeenskap oorgetrek na die nou ontbinde Hervormde gemeente se tuiste. Teen 2004 het net 180 Jode in Bloemfontein oorgebly.

Hoewel Durban se Joodse bevolking altyd betreklik klein was vergeleke met dié van Johannesburg en Kaapstad, het hulle deurgaans ’n belangrike rol in die stadslewe gespeel. Een van die stigters van Port Natal was Nathaniel Isaacs, wat hierheen gekom het as jong man in 1825. Belangrike bydraes tot die hawe se vroeë ontwikkeling is gelewer deur Jonas Bergtheil en Daniel de Pass. Natal se eerste berit melih, vir die seun van die Durbaniet D.M. Kisch, is in 1876 uitgevoer deur eerw. S. Rapaport, wat vanaf Port Elizabeth af gekom het vir die seremonie. ’n Joodse begraafplaas is in 1880 aangelê. Drie jaar later is die gemeente gestig en in 1884 is ’n gebou wat eens ’n Metodistekapel was in ’n sinagoge omskep, met Bernard Lipinski (oorlede in 1907) as die eerste president.

Wat munisipale regering betref, is uitsonderlike diens gelewer. Felix. C. Hollander (1876–1955), wat Durban se burgemeester was van 1910–’13, lid van die Natalse provinsiale uitvoerende komitee (1914–’23 en 1926–’39), senator van 1939–’48 en hoof van die plaaslike Joodse gemeenskap. Charles Phineas Robinson (oorlede 1938) was lid van die Natalse wetgewer en later van die Unie-parlement. Sy seun Albert was ook ’n parlementslid en was later hoë kommissaris in Londen van die Sentraal-Afrikaanse Federasie. Nog vooraanstaande Joodse Durbaniete was Philip Wartski (1853–1948) and Solomon Moshal (1894–1986).

Durban is minder beïnvloed deur immigrasie uit Oos-Europa as ander Suid-Afrikaanse gemeenskappe, maar terselfdertyd het die plaaslike Jode ’n aktiewe gemeenskapslewe. Daar was in 2004 drie Ortodokse en een Hervormde sinagoge, asook die gebruiklike gemeenskaps- en welsynsorganisasies. Die afname in die Joodse bevolking het in 1997 tot die sluiting van die stad se Joodse skool, Carmel College, gelei. In sy plek is die Akiva College in Umhlanga geopen wat onderrig bied aan leerders van gr. 1 tot gr. 12.

Durban se Joodse Klub, die enigste instelling van sy soort in Suid-Afrika, het ’n belangrike rol gespeel in die gemeenskap se ontwikkeling. Die Raad vir KwaZulu-Natal se Jodedom is ’n koördinerende liggaam wat ook optree as provinsiale kantoor van die Suid-Afrikaanse Joodse Raad van Afgevaardigdes. Sionistiese aktiwiteite staan onder leiding van die KwaZulu-Natalse Sionistiese Raad. In 2004 het Durban se Joodse sowat 2 750 getel.

Ficksburg se ligging aan die grens met Basoetoland en gunstige boerderyomstandighede het Joodse handelaars en dié wat in die landbou belanggestel het, na die dorp en omgewing gelok. Amper Suid-Afrika se hele kersieoes word deur Ficksburg gelewer en ’n kersiefees word jaarliks in November gehou. Van die vroeë Joodse intrekkers was Gabriel Meyer, ’n baanbreker van die Oranje-Vrystaat in die 1850's, wat later te Ficksburg gewoon het, Henry Isaac Myers in die 1890's, M.P. Myers, wat die Ficksburg-hotel omstreeks 1903 bestuur het, Solomon Milner, ene Joffa, Abie Abrahams, Herman Herring, mev. R. Herring, Morris en Lily Aronson, Lionel Israel en Mendel en Leah Kosviner.

Tot 1912, toe die Ficksburgse Hebreeuse Gemeente formeel gestig is, is sinagogedienste in die Saal van die Matigheidsvereniging gehou. ’n Sinagoge is gebou op grond wat geskenk is deur Mendel Kosviner, wat die hoeksteen op 29 Junie 1926 gelê het. Die sinagoge is op 9 Januarie 1927 in gebruik geneem. Gereelde cheder-klasse is gehou en die eerste vaste Hebreeusonderwyser, ene mnr. Susman, is in die 1920's aangestel. Die eerste sprake in die rekords van ’n heeltydse predikant is in 1931 van eerw. A. Godlberg. In 1950 is die hoeksteen van die gemeenskapsentrum gelê en kon Max Feinberg dit amptelik in 1953 open. Aangesien Ficksburg ’n betreklik groot gemeenskap is, kon die plaaslike Joodse predikant ook omsien na die omliggende dorpe, soos Clocolan en Marquard.

Ficksburg se Joodse begraafplaas was ’n ent buite die dorp geleë en in later jare onderworpe aan gedurige vandalisme. Gevolglik is die besluit geneem om die 24 grafte te verskuif en op 1 Oktober 1995 is die nuwe begraafplaas binne die algemene een ingewy.

Ficksburg se Joodse Damesvereniging is gestig op 8 Mei 1924 met Leah Kosviner as die eerste voorsitster. In 1945 is die naam verander na die Unie van Joodse Vroue (Ficksburgtak). Sionistiese en jeugbewegings was ook vanaf omstreeks 1911 op die dorp bedrywig. Destyds het die dorp Joodse winkeliers, ’n boer, hotelier, kleremaker en kroegman gehad; later was daar prokureurs, dokters, aptekers, hoteliers en ’n loods gehad. Joodse het aktief aan die dorp se burgerlike lewe deelgeneem. Isaac daneman en Ben Gorvy het in die dorpsraad en as burgemeester gedien in die 1930's en die 1950's onderskeidelik. Jacob Lotzoff was onderburgemeester in 1954 en raadslid tot omstreeks 1959. Dr. Israel het in 1954 in die dorpsraad gedien, terwyl Queenie Israel redaktrise van twee plaaslike koerante was van 1951 tot 1964.

In 1937 is verslag aan die Suid-Afrikaanse Joodse Raad van Afgevaardigdes gedoen dat antisemitisme hoogty vier in die Vrystaat en dat die dorp Ficksburg besoek is deur die leier van die Gryshemde. In 1949 was daar sterk teen-Joodse gevoelens onder die Engelse gemeenskap van die dorp en moes ’n gemengde vergadering afgelas word uit vrees vir geweldpleging.

In 1904 het die gemeenskap bestaan uit 15 siele, terwyl hier in 1911 nege gesinne was. In 1936 was dit 118, 84 in 1943, 115 in 1951 en 105 in 1953. Elf jaar later was dit net 55 en teen 1980 se sensus 19. In 1991 was hier nog sewe Jode oor, maar in 1996 net twee, een in 1998 en teen 1999 was daar van die eens florerende gemeenskap niks oor nie. Die laaste inwonende predikant van die Ficksburgse Hebreeuse Gemeente was eerw. I.W. Garrun, wat in 1974 vertrek het. Die gemeente het reeds teen die vroeë 1980's ophou funksioneer, maar dis eers in 1986 ontbind. Die sinagoge is verkoop en die hoeksteen en enkele stukke meubels word vertoon in die Riemland-museum op Heilbron.

Grahamstad is in 1815 aangelê en het in 1820 ’n sentrum van die Britse Setlaars geword. Die eerste Jode het saam met die setlaars hier kom woon, onder wie Joshua Norden en John Norton, wat albei welbekend in die Joodse en gemeenskapslewe van die Setlaarstad geword het asook elders in Suid-Afrika. Voor die stigting van Joodse instellings het die Jode gereeld bymekaargekom vir minyan (gebedsgroepe). Die eerste amptelike byeenkoms van Grahamstad se Joodse gemeenskap was in 1843 en in dieselfde jaar is grond vir ’n Joodse begraafplaas aangekoop. Dit was die tweede formele gemeente in Suid-Afrika, ná Kaapstad. Die eerste Joodse huwelik buite Kaapstad is in 1855 aan huis van Nathan Birkenruth bevestig toe Joseph Hess van Port Elizabeth trou met Lina Schottenfels, ’n dogter van Isaac Bezion Schottenfels, ’n Joodse huweliksbeampte vir die Oostelike Provinsie. Maar teen 1870 het die gemeenskap gekwyn en het weinig min gemeentelike bedrywighede oorgebly.

In 1901 het die gemeentelike lewe herleef met die stigting van die Grahamstadse Hebreeuse Gemeente. In 1913 is ’n sinagoge gebou, waarna ’n gemeenskapsaal in 1939 naasaan die sinagoge gebou is. Voor 1901 is Grahamstad bedien deur ’n shochet; cheder-klasse is gehou selfs voor die gemeente gestig is en met die jare is onderrig gebied in Hebreeus en godsdiens. Die stigting van die Rhodes-universiteitskollege het Joodse akademici na die stad gelok. Prof. Basil Schonland was direkteur van die Albanie-museum vanaf 1899 en het ’n belangrike rol in die stigting van die universiteitskollege gespeel. Met die jare was hier talryke Joodse professore en lektore en het Rhodes Semitiese tale en Joodse studies aangebied. Hillel House is in 1960 gestig om voorsiening te maak vir die Joodse studente en dosente se sosiale en kultuurbehoeftes. Joodse studente het deelgeneem aan uiteenlopende Sionistiese, kulturele en liefdadigheidsorganisasies.

Vanaf die aankoms van die eerste Joodse setlaars in 1820 het hulle ’n belangrike rol in die nedersetting se ekonomiese groei gespeel. Hulle het aanvanklik geboer op grond wat aan die setlaars toegeken is, maar die meeste het die boerdery verlaat en op die dorp as hoofsaaklik handelaars ’n bestaan kom voer. Sommige het meegehelp om die handel met die Oosgrens oop te stel. Benjamin Norden het handelsbetrekkings met Natal begin. Nathan Birkenruth was direkteur van die Frontier Commercial and Agricultural Bank in 1850. Met die vorige eeuwending was talle Jode volstruisveerhandelaars sowel as algemene handelaars en boere. Destyds was hier ’n sigaretfabriek wat Abraham Radomsky opgerig het en wat "Grahamstown Favourites" en "Little Bess" vervaardig het. Ook die dorp se visventer was Joods, met die gepaste naam mnr. Fisher.

Grahamstad se status as sentrum van regspleging het ’n aantal Jode in regsprofessie hierheen laat kom. Reeds in 1866 het Simeon Jacobs prokureur-generaal van die Oostelike Provinsie geword. Prof. H.G. Lewis, oudprofessor van Rhodes, is in 1945 aangestel as regter van die Oostelike Provinsie-afdeling van die hooggeregshof, soos die agbare N.C. Addleson in 1966. Joodse inwoners was betrokke by die hele spektrum van ekonomiese aktiwiteite, van hoteliers, dokters, boere en winkeliers, tot ’n teatereienaar en eiendomsagent. In 1974 het hoofrabbi B.M. Casper die Joodse gemeenskap verteenwoordig by die ingebruikneming van die 1820-Setlaarsmonument op Gunfire Hill bo die stad. In sy rede het die staatspresident, adv. Jim Fouché, na die navolgenswaardige gees van die Jode verwys.

Amptelike sensussyfers vir die distrik Albanie het met die jare heeltydse inwoners, studente en dosente aan Rhodes, leerders aan kosskole en dienspligtiges van die eertydse militêre basis ingesluit. In 1904 was hier byvoorbeeld 188 Jode, 118 in 1951 en 118 in 1991. Maar die gemeente se rekords dui op 140 in 1943, 117 in 1953, 72 in 1964 en 50 omstreeks 1980. Teen 1999 was net vyf inwoners van die stad Jode.

Met die jare het die studente aan Rhodes die Hebreeuse gemeente staande help hou. In 1960 het die SA Joodse raad van Afgevaardigdes ’n huis in Somersetstraat vir die gebruik van die Joodse Studentevereniging gekoop, wat later die SA Unie van Joodse Studente (SAUJS) geword het. Dit het die sentrum van Joodse studentebedrywighede gebly tot die afname in die aantal Joodse studente gelei het tot die verkoop daarvan in 2002. Die Joodse Museum, wat die SAUJS van Rhodes in 1992 gestig het, is eers gehuisves in Hillel House, maar is later na die voorportaal van die sinagoge verskuif. Later het die oorblywende Joodse studente ’n huis in Beaufortstraat gehuur, dieselfde straat waarin die eerste minyanim van die nuwe eeu gehou is.

In 2003 het rabbi Silberhaft, destyds die geestelike leier van die Suid-Afrikaanse Plattelandse Gemeenskappe (SAJBD), ’n gedenksteen onthul om die 90-jarige bestaan van die sinagoge te herdenk. Die sinagoge was nog ’n tyd lank onder die beheer van die SAJBD, maar is blykbaar later verkoop. Intussen het die plaaslike tak van die SAUJS ook doodgeloop.


Die kleurryke geskiedenis van Hermanus se Hebreeuse gemeente strek terug tot 1906 toe dit deur eerw. Warshawsky gestig is. In die vroeë dae is dienste in lidmate se huise gehou, ook dié van eerw. Chaim Falkoff, wat in 1922 as die gemeente se predikant aangestel is. Teen 1925 het die getalle aansienlik toegeneem en is die munisipaliteit genader met die versoek vir die aankoop van erf no. 1 in Hoofstraat, Hermanus. Die eiendom is dan ook aangekoop vir £10 en teen 1926 het die lewenskragtige gemeente genoeg geld vir die bou van ’n sinagoge ingesamel. Omstreeks 1930 het die sinagoge en gemeente gebloei met Joodse vakansiegangers en Jode van Botrivier wat by die plaaslike gemeenskap aangesluit het vir gereelde dienste deur die loop van die week sowel as op Sabbat. Cheder-klasse is vir die kinders van die gemeente aangebied.

Met die jare het die Joodse gemeente en gemeenskap ’n integrale deel van Hermanus geword en bygedra tot die ekonomie van die dorp, eers as algemene handelaars en later in die dienste en professies van die dorp. Die gemeente het ’n aantal Joodse en plaaslike liefdadigheidsorganisasies ondersteun, geleenthede aangebied en geldinsamelingspogings gehou, onder meer jaarlikse danse om geld in te samel vir bepaalde gemeenskapsprojekte.

Mettertyd het gereeld dienste en die bywoning daarvan in die Hebreeuse gemeente Hermanus egter afgeneem en teen 1968 het die lidmate tot net 12 afgeneem. In 1973 het eerw. Chaim Falkoff afgetree. Selfs al het gereelde dienste nog tot 1977 plaasgevind, was daar nie genoeg mans om ’n minyan te vorm nie. Sonder voldoende bywoning het die eredienste afgeneem en eindelik opgehou.

Negentien jaar later het ’n groep Kaapse Jode wat vakansiehuise op Hermanus besit het, die begeerte uitgespreek om die Hermanus-sinagoge te laat herleef. In 1997, onder leiding van Cedric Glick, Sonny Josman, Leo Kaplan, Bertie Chait, Bennie Rabinowitz en Leon Wilder, is die ou sinagoge gerestoureer en opnuut toegerus. Rabbi Silberhaft, ook bekend as Die Reisende Rabbi, het die sinagoge opnuut ingewy tydens ’n seremonie op die vyfde nag van Chanoeka in Desember 1997. Rosj haSjana is in 1998 opnuut in die sinagoge gehou ná ’n 23-jarige onderbreking. Minyanim is twee maal daagliks gehou terwyl rabbi Silberhaft op die dorp was en Vrydagaanddienste is weereens goed bygewoon.

Teen 2006 is ’n mandaat gegee om onderhandelings aan te knoop vir die verkoop van die sinagoge en om geskikte grond te koop van die munisipaliteit vir die bou van ’n nuwe Joodse Sentrum. Die ligging van die ou sinagoge het ’n kommerwekkende veiligheidsprobleem geraak vir die lidmate. Boonop is die shul-gebou tot nasionale gedenkwaardigheid verklaar, wat beteken het dat geen veranderings aan sy fasade aangebring kan word nie. Die nuwe Joodse Sentrum sou ’n sinagoge, gemeenskapsaal en ’n tuiste vir besoeke rabbi's en bochrim in.

Op Sondag 7 September 2008 het die plaaslike Joodse gemeenskap tesame met eregaste van oral in Suid-Afrika saamgekom om die nuwe sinagoge en Joodse Sentrum in te wy. Die geleentheid is waargeneem deur hoofrabbi dr. Warren Goldstein en rabbi Moshe Silberhaft. Tans word dienste weer gereeld op Vrydagaande en op alle belangrike godsdienstige feesdae gehou.


Nege jaar ná die stigting van die Goudstad het die stad reeds 9 000 Joodse inwoners gehad. Sowat 120 jaar later is die stad se Joodse gemeenskap van sowat 50 000 siele amper drie keer groter as die naasgrootste, dié van Kaapstad; trouens, twee uit elke drie Suid-Afrikaanse Jode woon in die Goudstad. Joodse immigrante het uit Brittanje, Duitsland en Oos-Europa gekom, veral uit die Baltiese state (Estland, Letland en Litaue), en Rusland. Baie het hierheen gekom op soek na rykdom uit die goudveld. Die Witwatersrandse Goudveldse Joodse Vereniging en die Witwatersrandse Ou Hebreeuse Gemeente is albei in 1887 gestig, ’n jaar ná die stad. Eersgenoemde het twee standplase vir die bou van die eerste sinagoge in Transvaal gekoop, wat later sou bekendstaan as die Presidentstraat-sinagoge. Mendelssohn was die gemeente se eerste president, sowel as die voorsitter by verskeie geleenthede. Hy het op Sondag 10 Julie 1887 'n vergadering belê om die moontlikheid van die stigting van 'n Hebreeuse gemeente te bespreek. Die vergaderplek was Barnet Wainstein se kroeg op die hoek van Mark- en Harrisonstraat, oorkant Markplein. Die 88 mense wat dit bygewoon het, was almal mans.

Vier jaar later het pres. Paul Kruger, lidmaat van die Gereformeerde Kerk, die Park-sinagoge van die Witwatersrandse Ou Hebreeuse Gemeente ingewy. Nog ’n sinagoge, die Groot Sinagoge, is in 1914 geopen. Dis geskoei op die Aya Sophia in Istanboel. Die Mooistraat-sinagoge, gestig deur immigrante uit Litaue, is in die jongste jare tot nasionale gedenkwaardigheid verklaar.

In die laat 19de en vroeë 20ste eeu is baie van Johannesburg se Joodse instellings gestig. Liefdadigheidsorganisasies, soos die gewrá kedisjá (begrafnisgenootskap), ’n Joodse sopkombuis, Joodse ambulanskorps, Bikkur Holim-genootskap en Joodse Damesliefdadigheidsvereniging, is gestig om om te sien na nuwe immigrante en die onvermoënde lede van die gemeenskap. ’n Joodse hospitaal is in 1896 opgerig om Ortodokse Jode te versorg wat aangedring het op kosjerkos en wat gemakliker gevoel het met Joodse dokters en verpleegsters. Die Joodse Hospitaal het eindelik deel van die Johannesburgse Algemene Hospitaal geword en sit vandag nog kosjermaaltye voor.

Sosiale klubs is ook in dié tydperk gestig, soos die Joodse Toneelvereniging en die Joodse Gilde. Johannesburg se eerste Joodse skool het in 1898 geopen en het gedien as voorloper van die Joodse Dagskool-beweging. Met die jare het Joodse onderwys ontwikkel en word nou nog net uiters selde uitgevoer deur die tradisionele cheders (eenvertrekklasse). Joodse opvoeding in Johannesburg is tradisioneel toegespits op die Hebreeuse taal en die bestudering van die Tora. Alle Joodse onderwys staan onder toesig van die Suid-Afrikaanse Joodse Raad van Afgevaardigdes. Na raming ontvang sowat 60% van Joodse kinders van skoolgaande ouderdom in Johannesburg Joodse onderwys. Na raming het die stad 18 kleuterskole wat dagsorg en vroeë onderwys bied. Die Goudstad het talle Haredi-seunskole en jesjiwot, asook ’n Beis Jaakow vir meisies. In die voorstede is agt King David-skole: In Linksfield is ’n preprimêre (170 leerders in 2017), junior primêre (410), senior primêre (444) en sekondêre skool (763), in Sandton ’n primêre skool (398) en in Victory Park ’n preprimêre (132), primêre (343) en sekondêre skool (375). Yeshiva College of South Africa is in die middel 1950’s gestig en bestaan uit ’n kleuter- (193), laer- (394) en ’n hoërskool (291). Die kollege se kampus is in die noordoostelike tradisioneel Joodse voorstad Glenhazel.

Johannesburg is die tuiste van talle Joodse instellings, soos die Joodse Raad van Afgevaardigdes, ’n Joodse biblioteek en die Joodse museum, wat interessante artefakte van die Suid-Afrikaanse Joodse gemeenskap bevat.

Tydens die apartheidsera het ’n opwelling in boubedrywighede gelei tot die oprigting van ’n magdom goedkoop geboude woonstelle en arm swart mense wat uit die voorstede na die stad gekom het op soek na werk. Hierdie mense is uitgebuit deur huisbase en het uit frustrasie onwettig in die meer gegoede dele van die stad gaan woon, wat gelei het tot ’n uittog van wit inwoners wat daar gaan woon het in die 1960’s en 1970’s. Dié uittog het die meeste van Johannesburg se middestedelike Joodse bevolking ingesluit, wat gelei het tot die sluiting van baie van die stad se geskiedkundige sinagoges of die verhuising na waar hul gemeentelede hulle verder van die middestad en onmiddellike omgewing gaan vestig het. Die Groot Sinagoge in die middestad het 6 km van sy oorspronklike plek verhuis en in 1994 gesluit. Dit dien nou as ’n kerk, maar daar is nog oorblyfsels van die Joodse tyd soos die Dawidster op die gebou se koepel en ’n boodskap op ’n gebou oorkant die straat wat lui: “Hebrew High School.”

Tempel Israel (Hervormd) in Hillbrow en die Leeue-shul (Ortodoks) in Doornfontein word nog weekliks vir gebede geopen, hoewel hul lidmaattal skerp afgeneem het en hulle noustrop trek. Tempel Israel kan nie meer sy eie voltydse rabbi bekostig nie en dis vir die meeste gemeentelede ’n ongerieflike ligging aangesien die tempel op sy ou perseel in Paul Nelstraat gebly het, terwyl die meeste lidmate saam met die wit uittog van die 1980’s en 1990’s verhuis het. Doornfontein se sinagoge in Siemertweg staan ook bekend as die Leeue-shul en is die oudste sinagoge in Johannesburg wat nog in werking is. Dis in 1905 voltooi en het sy naam gekry van die twee leeustandbeelde by die voorste ingang. Geeneen van die lidmate woon meer in die onmiddellike omgewing nie sodat selfs die Ortodokse lidmate na die sinagoge ry vir Sabbatsdienste.

In die voorstede is die Bet Din- en Etz Chayim-sinagoge wat ’n Holocaust-gedenkteken huisves. Nog ’n Holocaust-verwante perseel is die beeldhouwerk by die ingang na die Wespark-begraafplaas. Dis geskep deur die kunstenaar Herman Wald en stel drie hande voor wat elkeen ’n sjofar vashou wat al drie na binne gedraai is.

Jode is reeds sedert 162 deel van die Moederstad se bevolking, hoewel hulle nie godsdiensvryheid geniet het onder die Nederlandse bewind tot 1803 nie. Die Joodse bevolking het toegeneem van sowat 20 siele in 1820 tot meer as 25 000 in die 1980’s, maar weens emigrasie intussen afgeneem tot sowat 17 000, ’n kwart van alle Jode in Suid-Afrika en naas Johannesburg verreweg die grootste gemeenskap.

Kaapstad en Suid-Afrika se eerste Hebreeuse gemeente is in 1841 gestig, ’n week nadat 17 Joodse mans die eerste Ortodokse diens in die Kaapkolonie gehou het. Die eerste diens is op 26 September 1841 in ’n privaat woning, Helmsley Place gehou, wat vandag deel vorm van die Mount Nelson-hotelperseel. Agt jaar later is die eerste sinagoge ingerig langs die parlement en eerw. Isaac Pulver was die eerste geestelike leier. Teen 1863 het die gemeente so aangegroei dat ’n nuwe perseel nodig was, wat ingewy is in wat vandag die Joodse Museumkompleks is. In 1905 is ’n selfs groter gebou opgerig as die huidige Groot Sinagoge (Tuine-shul), langs die Ou Shul. Ook in 1905 het Kaapstad sy eerste Joodse burgemeester in die persoon van Hyman Liberman, ook die president van die gemeente, gekry. Eerw. Alfred Bender het in 1895 na Suid-Afrika gekom om die gemeente te lei en sou 42 jaar lank as rabbi optree.

Kaapstad se Joodse gemeenskap is betreklik homogeen, want sowat 80 persent van die lede is van Litause herkoms. Dieselfde persentasie is Ortodoks en die res Hervormd. Die stad het 12 Ortodokse sinagoges en twee Hervormde tempels. Die Groot Sinagoge of Tuine-shul – die Kaapse Hebreeuse Gemeente, is in 1905 ingewy en die oudste aktiewe gemeente in Suid-Afrika. Dis naasaan die vorige sinagoge geleë, nou die Joodse Museum. Die Tuine-shul is gebou in die Egiptiese herlewingstyl en bied sitplek aan 1 400 aanbidders. Die Groen- en Seepuntse Hebreeuse Gemeente het meer as 2 000 lidmate en is die grootste Joodse gemeente in Afrika. ’n Derde noemenswaardige Joodse gemeente in die Claremontse sinagoge. Daar is ook enkele klein Lubavitch en Sefardiese sinagoges. Hoewel die meeste van die Kaap se Jode tot die Ortodokse sinagoges behoort, kom die meeste nie die godsdiensvoorskrifte streng na nie.

Byna 80% van al Kaapstad se Joodse kinders is ingeskryf aan een van die Joodse dagskole, wat strek van voorskools tot hoërskool. Die Herzlia-skole maak voorsiening vir al 12 grade, terwyl daar ook drie ander laerskole is van wie die meeste Ortodoks is. Die Hoërskool Herzlia, in Highlands Estate bo die middestad, het in 2017 650 leerders van gr. 7 tot gr. 12 gehad, van wie in die hoogste drie grade net 18 Hebreeus as tweede addisionele taal geneem het. Herzlia Highlands Primary School, ook in Highlands Estate, het 359 leerders gehad, die Laerskool Herzlia in Constantia 174 en die Laerskool Herzlia Weizmann in Seepunt 291, al drie net tot gr. 6. Cape Town Torah High het in 2017 27 leerlinge van gr. 7 tot 12 gehad. In Kampsbaai het die Phyllis Jowell Jewish Day School onderrig aan 121 laerskoolleerders gebied.

Die Jodeslagting en Sionisme is van die uiterste belang vir die Suid-Afrikaanse Joodse gemeenskap. Die gemeenskap het suksesvol by die regering aangedring op die onderrig van die Holocaust in alles openbare skole en het onlangs die Kaapstadse Holocaust-sentrum gebou, die enigste Holocaust-sentrum in Afrika. Jode betoon hul Sionisme deur filantropie. Die Kaapse Joodse gemeenskap skenk meer aan Israel per kop as enige ander Joodse gemeenskap ter wêreld. Hoewel die meeste Kapenaars Sionisme afkeur, beïnvloed dit nie hul houding jeens Kaapse Jode nie. Trouens, talle Jode het ’n sterk verhouding met die plaaslike regering. Vooraanstaande politieke figure woon dikwels Joodse geleenthede by, ondanks hul kritiek op Israel. Kaapstad se gemeenskap is nogtans nie heeltemal bestand teen geweld en antisemitisme nie. In 1997 is petrolbomme na die huise van gemeenskapslede gegooi en in Desember 1999 is ’n bom gegooi na een van die Kaap se sinagoges. Niemand is in dié voorval beseer nie. Streng veiligheidsmaatreëls word by sinagoges gehandhaaf.

Jode het na Kimberley gestroom ’n die ontdekking van diamante in 1870 en reeds in 1871 is die eerste gemeente, die Griekwaland-Wes- Hebreeuse Gemeente gestig. Die eerste sinagoge is vyf jaar later opgerig. Onder die eerste intrekkers was Barney Barnato, sy broer Harry en sy neef sir David Harris. Die eerste tydelik predikant was eerw. Joël Rabinowitz, wat ’n sy aftrede uit Engeland na Suid-Afrika teruggekeer het. Die eerste heeltydse predikant was Meyer Mendelsohn. Tot die stigting van Johannesburg in 1886 het Kimberley die tuiste van Suid-Afrika se naasgrootste Joodse gemeenskap, wat 2 000 siele op sy hoogtepunt getel het. Die stad het vyf Joodse burgemeesters gehad: William Sagar (1906–08), Ernest (later sir Ernest) Oppenheimer (1913–15), Bernard Cohen (1931–32), Gustave Haberfeld (1953–55, 1966–67), Lionel Jawno (1959–61) en C. Sussman (1964–65). Sir David Harris, wat ook bevelvoerder was van die Kimberley-dorpswag tydens die Boerebeleg van die Tweede Vryheidsoorlog, was Volksraadslid vir Kimberley en Griekwaland-Wes van 1897–1929. Die ontdekking van goud het baie Jode uit Kimberley na Johannesburg laat verhuis. Teen 1970 het die Joodse bevolking tot 600 afgeneem en teen 2005 het minder as 50 Jode in die stad oorgebly.

Oos-Londen is in 1836 gestig as landingsplek en het in 1847 dorpstatus verkry. W. Barnett het in 1849 ’n grondkonsessie gekry, maar die eerste Joodse inwoner was Gustave Wetzlar, wat in 1861 uit Duitsland in die Kaap aangekom het en hom in 1873 as handelaar in Oos-Londen gevestig het. Hy was dorpsraadslid van 1881 af en het burgemeester geword in 1889. John Lewis Norton, ’n afstammeling van die 1820-Setlaars, was hoofkonstabel en bode van die hof. Die groei van die Joodse bevolking vanweë immigrasie en die toestroming tydens die Tweede Vryheidsoorlog het gelei tot die stigting van die Joodse gemeente in 1901. Julius Myers en G.C. Deal, albei immigrante uit Engeland, het die leiding geneem in die gemeenskapslewe. Emmanuel Lipkin, later van Oudtshoorn, het in 1903 uit Engeland gearriveer as predikant en ’n klein sinagoge is in gebruik geneem. Twintig jaar later is ’n groter sinagoge gebou. In 1958 is ’n klein Hervormde gemeente gestig.

In sy bloeitydperk het die gemeenskap in die middel 1960’s uit sowat 1 200 siele bestaan. Daar was ’n aktiewe Joodse gemeenskapslewe met Hebreeuse skole, Sionistiese en ander organisasies, streekstakke van nasionale instellings en ’n buiteklub. Maar teen 2004 het dit gekrimp tot minder as 150, hoofsaaklik bejaarde individue, hoewel die vernaamste gemeenskapsorganisasies nog aan die gang was. Jode was aktief in die burgerlike samelewing en het, benewens Wetzlar, die volgende burgemeesters ingesluit: David Lazarus (1947–’48 en 1966–’68), Abraham Addleson (1957–’59) en Leo Laden (1962–’64).

Die hoofdorp van die Klein-Karoo, Oudtshoorn, het eens op 'n tyd so n lewenskragtige Joodse gemeenskap gehad dat die dorp, ietwat oordrewe, "Klein Jerusalem" of "Jeroesjalajim beDerom Afrika" (Jerusalem van Suid-Afrika) genoem is. Die gemeenskap het vinnig opgeskiet vanweë die oplewing in die volstruisbedryf wat Jode hierheen laat stroom het op soek na rykdom. Twee golwe immigrante het hierheen gekom: die eerste in die middel 19de eeu en die tweede vroeg in die 20ste eeu. Die eerste groep was deel van sir George Grey se immigrasieskema van 1858–'61, toe groot groepe mense van Duitse herkoms hulle aan die Kaap kom vestig het tesame met vaklui van die Britse Eilande. Die tweede golf was Jode uit veral Litaue en Letland wat wou ontsnap aan die oproep vir militêre diens van jong Jode in die Russiese leër tussen 1881 en 1910 en die Jodehaat in die Russiese Ryk wat hul vermoë beperk het om ’n produktiewe lewe te lei. Die meeste het na Brittanje, van waar hulle na die Verenigde State en die kolonies van die Britse Ryk verhuis het. Van dié wat die Kaap bereik het, het te hore gekom van die rykdom wat verdien kon word uit die volstruisbedryf van die Klein-Karoo en het daarheen verhuis en handel in volstruisvere begin dryf.


Die eerste eredienste is gehou in privaat woning en in die veremarksaal van die stadsraad. Teen 1886 het die getal Jode sowat 250 getel en is onder aansporing van rabbi Orenstein van Kaapstad besluit om ’n sinagoge te bou. Tussen die Afrikaners en Jode het in dié tyd ’n besonderse band ontstaan omdat albei groepe diep godsdienstig was. Die plaaslike NG predikant het selfs van die preekstoel verklaar hoe "heerlik dit sou wees as die kinders van die Ou Testament in ons midde kon aanbid". ’n Afrikaner het twee erwe vir die sinagoge geskenk, terwyl ’n ander die stene bygedra en dit na die perseel laat karwei het. Die argitek George Wallis het die plan geteken. Bouwerk het op 26 Januarie 1888 begin toe rabbi Orenstein die hoeksteen gelê het. Die sinagoge is in Desember daardie jaar aan die diens van die Here gewy. Rabbi Wolfson het in daardie jaar na die Kaapkolonie gekom om diens op Barberton in Oos-Transvaal te aanvaar, maar het verkies om die amp van rabbi van Oudtshoorn te aanvaar, waar hy die gemeenskap langer as ’n halfeeu sou dien van die preekstoel in wat mettertyd as die Englishe Shul sou bekendstaan.


Die aankomelinge het betrokke geraak by die bemarking en eindelik ook die produksie van volstruisvere, strydig met die algemene opvatting dat Jode nie slegs die middelman in die verkoop van volstruisvere was nie, maar ook aktiewe boere. Tog het van die 50 Jode van Oudtshoorn wat tussen 1883 en 1890 genaturaliseer is as burgers van die Kaapkolonie, hul bedryf aangedui as "verekoper" en nog twee as "veresorteerder". Baie van die vereverkopers het met ’n sak vol vere oor die skouer van plaas tot plaas loop en vere koop. Teen 1910 was daar 227 gelisensieerde verekopers in die distrik, van wie amper almal Jode is. Die Jode wat om die dorp kom woon het, het net Afrikaans leer praat, maar op die dorp was Engels die voertaal, waar dit by Britse setlaars geleer is, van wie baie winkeliers was.

Namate die Joodse bevolking gegroei het, het die omvang van hul aktiwiteite uitgebrei toe talle smouse geword het wat van plaas na plaas met ’n perdekarretjie gereis en huishoudelike produkte aan die boere verkoop het. Op die dorp het van hulle winkeliers en hoteliers geword. Namate die Jode se rykdom toegeneem het, het hulle pronkerige herehuise van sandsteen begin bou wat as volstruispaleise bekendgestaan het. Sommige Jode het hul sakebedrywighede gediversifiseer na die tabakbedryf, terwyl ander die professies begin beoefen het, veral dokters, tandartse en prokureurs.

Oudtshoorn se vernaamste teler en handelaar van volstruise op Oudtshoorn was ene Max Rose, bekend as die volstruisverekoning. Hy het in 1890 uit Shavel aangekom en sy sakeonderneming gou-gou opgebou. In 1906 het hy die plaas Weltevreden naby Ladismith vir £18 000 gekoop. Dis in 1913, kort voor die ineenstorting van die bedryf weens die Eerste Wêreldoorlog, vir £200 000 van die hand gesit, maar ná die ineenstorting was dit niks meer as £15 000 werd nie.


Baie van die Litvaks (mense van Litaue) wat op Oudtshoorn kom woon het, het uit twee aangrensende shtetls gekom, Kelme en Shavel. Kort voor lank het die twee groepe, die ortodokse Mitgagdim van Kelme en die meer liberale Jode van die stedelike Shavel stry gekry oor hoe om seremonies te hou. Die sinagoge in Queenstraat is net op Sabbat en Jom Tow en het nie geleenthede vir onderrig gebied nie. Die Kelme-Jode het gemeen rabbi Wolfson was te sterk onder die invloed van Duitse en Engelse godsdienspraktyke en het verlang dat daaglikse dienste gehou en ’n Beit Midrash gevorm word. So het dié groep in 1892 weggebreek van die gemeenskap en hul eie sinagoge gebou in St. Johnstraat, met die bynaam "Griener Shul", waarin hulle daarna gestreef het om die atmosfeer van hul tuisdorpsinagoge in die Karoo te herskep. Die gevolg was ’n replika van ’n Litause sinagoge versier met tradisionele Joodse kunsvlyt, silwerwerk en naaldwerk. Nadat die gemeenskap in 1973 ontbind het, is die inhoud van die shul, waaronder die ark met sy uiekoepel, wat gemodelleer is op die ark in die sinagoge in Kelme, verskuif na die C.P. Nel-museum.

Aanvanklik is die seuns en dogters van die plaaslike Joodse gemeenskap weggestuur na die stede en oorsee om hulle in die professies te kwalifiseer, maar in 1904 is op Oudtshoorn die eerste Joodse staatskool in Suid-Afrika tot stand gebring. Dié laerskool het ’n algemene opvoeding verskaf saam met daaglikse klasse in Hebreeus as deel van die sillabus.

Jode het aktief aan die dorpsbestuur deelgeneem. In ’n stadium was die burgemeester en twee raadslede Joods, asmede die distriksgeneesheer, die mediese beampte en ’n lid van die munisipale skoolraad. In 1899 is Moritz Aschman verkies tot die munisipale raad en het hy ook in die skool- en hospitaalraad gedien. Hy was etlike jare lank voorsitter van die Joodse Filantropiese Vereniging. Arthur Jacobson het in 1893 ’n regspraktyk op die dorp geopen. In 1903 is hy aangestel as Oudtshoorn se vredesregter en in 1914 het hy die dorp se eerste Joodse burgemeester geword.

Oudtshoorn se Joodse gemeenskap het algaande deel geword van die wit gemeenskap en diep betrokke geraak by burgerlike aangeleenthede, hoewel die dorp verdeeld was tussen die uitsluitlik anti-Britse, plattelandse Afrikaners wat die Nasionale Party ondersteun het en die Britsgesinde Afrikaners, Engels en die meeste van die Jode wat ondersteuners was van genls. Louis Botha en Jan Christian Smuts se Suid-Afrikaanse Party (vanaf 1934 die Verenigde Party. Die Jode se lojaliteit is versterk deur Smuts se ondersteuning van Sionisme.

Selfs ná die ineenstorting van die verebedryf en die wegtrek van die helfte van die Joodse gemeenskap teen 1918, is Jode steeds tot die dorpsraad verkies. Bennie Gillis het in 1937 die dorp se derde Joodse burgemeester geword nadat hy twee termyne as onderburgemeester gedien het en altesaam 25 jaar in die raad was.

Die Joodse bevolking het saam met die volstruisbedryf gegroei en in 1914 ’n hoogtepunt van 600 gesinne bereik. Die ineenstorting van die bedryf het baie se sakeondernemings laat vou. Mense is bankrot verklaar en moes verkoop wat hulle kon om staande te bly. Omdat daar beperkte sakegeleenthede in ander sektore was, het die Jode na die stede begin verhuis sodat die helfte van die Joodse bevolking aan die einde van die Eerste Wêreldoorlog (1914–'18) reeds die dorp verlaat het. Die ekonomie het stadigaan herstel. Welgestelde Jode het aan Queenstraat gewoon naby die sinagoge, en die minder gegoedes in St. John-, Hoog- en Adderleystraat. Teen die 1930's het die dorp fabrieke gehad vir die vervaardiging van tabakprodukte, leergoedere en meublement wat duisende mense in diens gehad het en waarvan talle deur Jode besit is. Die verhuising van minder gegoede Jode en die vooruitgang van dié wat agtergebly het, het die indruk by arm Afrikaners gewek dat dit hulle teen die verengelsde Joodse winkeliers en krediteure was.

Ook op Oudtshoorn het die Jode in die aanloop tot die Tweede Wêreldoorlog met Jodehaat te doen gehad toe organisasies soos die Grys- en die Swarthemde gestig is. Die Simboliese Ossewatrek van 1938 het tot die stigting van die Ossewabrandwag as kultuurorganisasie gelei, maar sy metodes en embleme het sterk herinner aan dié van die fascistiese organisasies in Europa. Al het dié organisasies veral ná die uitbreek van die oorlog besonder uitgesproke geraak, was hul invloed steeds beperk. Weens politieke onrus het genl. Jan Smuts Oudtshoorn aan die begin van die oorlog onder noodwetgewing geplaas.

Die ineenstorting van die volstruisbedryf was die eerste groot terugslag vir Oudtshoorn se Joodse gemeenskap, maar die oorlogstyd en die maatskaplike veranderings in die gemeenskap selfs sou eindelik hul getalle verminder tot skaars meer as ’n minyan aan die einde van die 20ste eeu. Ná die einde van die oorlog het die dorp stadigaan weer rustig geraak, maar die Joodse gemeenskap sou nooit ten volle herstel van die uitwerking van brandstigting, die ongeërgde houding van die plaaslike polisie en die skending van wedersydse vertroue. Ná die bewindsoorname van die Nasionale Party is Afrikaners ál meer in die beherende posisies in die sake en maatskaplike lewe geplaas; tog het Joodse ondernemings nog dekades lank op Oudtshoorn staande gebly. Steeds het die getalle bly afneem, hoofsaaklik weens die aantrekkingskrag van die stede. Van die plaaslike Jode het ook geëmigreer weens die politieke onrus van die 1970's en '80's.

Teen 1955 het die dorp net 150 Joodse gesinne oorgehad en in 1973 is die St. Johnstraat-sinagoge gesluit. Die ark en voorbanke is na die plaaslike museum geneem. Volgens die jongste syfers het die dorp en distrik 17 Joodse gesinne onder wie vyf volstruisboere. Die gemeenskapslewe wentel steeds om die Queenstraat-sinagoge (nou Baron van Rheedestraat).

Joodse families het saam met die 1820-Setlaars na Suid-Afrika gekom. ’n Gemeente is in 1861 of ’62 gestig en die eerste sinagoge (’n omskepte Lutherse kerk) in 1862 aangeskaf. Port Elizabeth het ’n belangrike sentrum van die wolbedryf geword waarin Joodse handelaars, veral die Mosenthal-broers, ’n belangrike rol gespeel het. Hyman Henry Salomon was burgemeester van 1873–’75 en Max Gumpert in 1900. Die eerste Joodse predikante van die Baai was Samuel Rapaport van 1873–’94, Jacob Philips van 1897–1912 en Abraham Levy van 1912–’54 (met ’n kort onderbreking). In 1923 is Adolph Schauder, handelaar en nyweraar, tot die stadsraad verkies en langer as 40 jaar lid gebly. Hy het as burgemeester gedien van 1940–’42. ’n Township vir bruin mense is Schauderville genoem ter ere van sy werk onder die gekleurde inwoners. Hy was ook enkele jare lank president van die Ortodokse Hebreeuse Gemeente. Solly Rubin het van 1972–’73 as burgemeester gedien.

Die Verenigde Hebreeuse Instellings sluit ’n gewrá kedisjá en ’n liefdadigheidsorganisasie in. Port Elizabeth het twee Ortodokse sinagoges, die Port Elizabethse Hebreeuse Gemeente en die Sommerstrandse Hebreeuse Gemeente, wat in 1947 gestig is. Die Progressiewe Gemeente (Tempel Israel) dateer van 1949. Port Elizabeth is naas Johannesburg, Kaapstad en Durban die enigste stad met ’n Joodse skool (Theodor Herzl), hoewel meer as 80% van die 360 leerlinge van voorskools tot matriek nou nie-Jode is. Die skool het op 21 Januarie 1959 geopen en in 1962 na sy ruim perseel in Walmer verhuis.

Die hoofkwartier van die Oos-Kaapse Komitee van die Joodse Raad van Afgevaardigdes en die Oostelike Provinsie- Sionistiese Raad is in Port Elizabeth. Die stad se Joodse bevolking het in 1969 2 811 (1,1%) van die algemene bevolking) getel, maar het teen 2004 afgeneem tot net 450.

Port Elizabeth se tweede sinagoge, die Raleigh-sinagoge in die straat met dieselfde naam, is in 1912 in die Art Noveau-styl deur Orlando Middleton ontwerp. Dit was in gebruik tot 1954. Die sinagoge is in 1986 tot 'n nasionale gedenkwaardigheid verklaar en in die Joodse Pioniersgedenkmuseum omskep, wat elke Sondag van 10:00 tot 12:00 oop is.

Pretoria het ’n klein Joodse bevolking van sowat 3 000 siele. Jode woon reeds sedert die stad se stigting in 1867 hier en het ’n groot rol in sy nywerheids- en handelsontwikkeling gespeel. De Vries, die eerste Joodse nedersetter in die stad, het ’n vooraanstaande inwoner geword. Hy was later staatsaanklaer, Volksraadslid en was ’n baanbreker van die Afrikaanse taal. Ander Joodse immigrante uit Litaue was nie so geletterd soos De Vries nie; talle kon net Jiddisj praat en het winkeltjies geopen. Die Jode van Pretoria het neutraal probeer bly tydens die Tweede Vryheidsoorlog, maar sommige het wel vrywillig aan Boerekant geveg.

Pretoria se eerste Hebreeuse gemeente is tussen 1890 en 1895 gestig. Die gemeenskap se eerste sinagoge is in 1898 aan Paul Krugerstraat ingewy en die tweede, die Groot Sinagoge, is in 1922 geopen. Nóg die ou sinagoge in Paul Krugerstraat, nóg die Groot Sinagoge is steeds in gebruik. ’n Hervormde sinagoge, Tempel Menorah, het vroeg in die 1950's tot stand gekom.

Die Paul Kruger-sinagoge is in 1952 deur die staat onteien met die doel om ’n nuwe hooggeregshof te bou, wat vir veiligheidsverwante verhore, die bedrywighede van die swart opposisiegroepe en die sosialistiese/kommunistiese alliansie gebruik is. Van 1 Augustus 1958 tot 29 Maart 1961 is oudpres. Nelson Mandela, Walter Sisulu en nog 26 beskuldigdes se verraadverhoor in die ou sinagoge gehou, toe almal vrygespreek is. Van 22 Oktober tot 7 November 1962 is Mandela weer in die ou sinagoge verhoor, toe hy gevonnis is tot altesaam sewe jaar gevangenisstraf met dwangarbeid/hardepad, drie jaar vir die aanhitsing om te staak en twee omdat hy die land sonder ’n reisdokument verlaat het. In 1963, terwyl hy die vonnis uitgedien het wat hy in die ou sinagoge gekry het, het Mandela verskyn in die sogenaamde Rivonia-verhoor. Van 14 November tot 2 Desember 1977 is die ondersoek na die dood van Steve Biko in die ou sinagoge gehou.

Die Miriam Marks-skool, opgerig in 1905, en die Carmel-skool, geopen in 1959, is die twee vernaamste Joodse opvoedkundige instellings wat in Pretoria ontstaan het. Die Carmel-skool is al een wat nog in bedryf is en dien ook as die stad se enigste sinagoge. Die Hervormde gemeente deel hul rabbi met Johannesburg en hul sinagoge word nie langer gebruik nie; dienste word deesdae in die lidmate se huise gehou.

Pretoria se Joodse gemeenskap het reeds in die 19de eeu sy hoogtepunt bereik. Destyds was daar talle Joodse sportklubs, liefdadigheidsorganisasies en jeuggroepe. Maar ná 1948, met die Nasionale Party se bewindsoorname, het heelparty die stad verlaat en in Kaapstad of Johannesburg gaan woon. Seker Pretoria se bekendste Joodse inwoner, Sammy Marks, ’n goeie vriend van pres. Paul Kruger, se huis is in ’n museum omskep.

Die Oos-Kaapse dorp Willowmore, aangelê op die plaas The Willos in 1862, is een van tallose plattelandse dorp wat eens 'n sterk Joodse gemeenskap gehad het, maar waar geen Jode oorgebly het nie. Die rabbi se destydse woning staan vandag nog en is ’n tipiese voorbeeld van Karoo-argitektuur. Dat die plaaslike Hebreeuse gemeente, gestig omstreeks 1904, sy eie rabbi kon onderhou, beteken hier het ’n betreklik groot aantal Jode gewoon het. Dié gemeenskap, wat reeds in 1904 sy hoogtepunt van 152 siele bereik het, het besluit om ’n sinagoge op die dorp te laat bou nadat 'n erf vir die Joodse begraafplaas in 1904 op die gemeenskap se naam oorgedra is. Die eerste grafsteen was Woolf Matz s'n in 1903. Die erf waarop die shul gebou is, is in 1906 aangekoop en die hoeksteen op 8 April 1907 gelê. Die Joodse gemeenskap het in 1908 om ’n lening aansoek gedoen om die gebou op te rig.

Die verlate sinagoge staan reeds jare lank toe en ongebruik. Nadat die gemeenskap gekrimp het tot 57 siele in 1936 en 30 in 1951, is die gebou in 1976 aan die dorpsraad geskenk. In 1980, toe hier net twee Jode oor was, is die gebou aan 'n motorhawe verkoop. Dis nie bekend wanneer die laaste Jode weggetrek of oorlede is nie, maar in 1991 was hier nog vier Jode.








</doc>
<doc id="126859" url="https://af.wikipedia.org/wiki?curid=126859" title="George Santayana">
George Santayana

George Santayana (gebore Jorge Agustín Nicolás Ruiz de Santayana y Borrás; Madrid, 16 Desember 1863 – Rome, 26 September 1952) was 'n Spaans-Amerikaanse skrywer, digter en filosoof. Hy behou gedurende sy lewe sy Spaanse nationaliteit, maar skryf al sy werke in Engels.

Santayana verhuis op 9-jarige leeftyd na die Verenigde State. Hy studeer aan die Universiteit van Harvard en later in Berlyn en Cambridge. Tot 1912 doseer hy in filosofie aan Harvard (waar hy onder meer T.S. Eliot onder sy leerlinge tel), waarna hy homself as literator in Frankryk vestig. Tydens die Eerste Wêreldoorlog bly hy in Engeland en uiteindelik in Italië.

Santayana begin sy loopbaan as skrywer van helder, ondersoekende gedigte: "Sonnets and Other Verses" (1894). Hy word egter veral bekend deur sy omvangryke filosofiese en kritiese oeuvre, wat bekend raak weens sy kunssinnige kwaliteit en sy beheerste, poëtiese styl. Teenoor die moderne wêreld neem hy 'n skeptiese houding in. As teenstander van die utilitarisme en pragmatisme bepleit hy 'n ‘redelike lewe’, gebaseerd op die Griekse ideaal van skoonheid en goedheid.

Santayana se hoofwerke is "The Life of Reason" (1905-1906) en "The Realms of Being" (1927-1940). In die eerste word kritiek gelewer op die beperkheid van die rede op alle gebiede van die menslike aktiwiteite soos (godsdiens, kuns, wetenskap, ensovoorts). In die tweede werk word die vier velde van materie, essensie, waarheid en gees noukeurig ondersoek.

Santayana skryf ook nog verskeie ander filosofiese werke, verskeie kritiese werke, 'n outobiografie en een roman: "The Last Puritan" (1935). Hierdie "romantiese biografie" speel af tydens die ondergang van die Calvinisme in Nieu-England en skets op ironiese wyse die kontrasterende waarhede van 'n puritein en 'n hedonis. Dit boek word wel gesien as Santayanas se mees toeganklike werk en word 'n besverkoper.





</doc>
<doc id="126860" url="https://af.wikipedia.org/wiki?curid=126860" title="Sirkassiërs">
Sirkassiërs

Die Sirkassiërs of Tsjerkessiërs (Sirkassies: Адыгэхэр, "Adygekher") is 'n Noordwes-Kaukasiese etniese groep inheems aan Sirkassië in Rusland. Hulle praat Sirkassiese tale soos Adigies en Kabardies as moedertaal en Turks, Russies, Engels, Arabies, Hebreeus, Duits of Persies as tweede taal. Die Sirkassiërs noem hulself Adyghe, wat moontlik van "atté" vir "hoogte" en "ghéi" vir "meer" afgelei is en dus "'n volk van 'n bergagtige land naby die seekus/tussen twee seë" beteken. Die Turke en Russe noem die Adyghe egter Sirkassiërs of Tsjerkessiërs.

Sirkassiërs vorm die titulêre nasie van die Russiese deelrepublieke Adigea, Karatsjai-Tsjerkessië en Kabardino-Balkarië. Hulle tuisland is die historiese streek Sirkassië in die Noord-Kaukasus van Rusland. In die Russiese Federasie leef sowat 720 000 Sirkassiërs, maar die meeste Sirkassiërs leef in Turkye. As gevolg van die Russiese verowering tydens die Russies-Sirkassiese oorlog in 1864 het die meeste Sirkassiërs dié streek verlaat en in die destydse Ottomaanse Ryk gevestig.

Die Sirkassiërs is hoofsaaklik aanhangers van die Soennitiese Islam, gevolg deur klein minderhede Oosters-Ortodokse en Rooms-Katolieke Christene sowel as Abchasies-Sirkassiese neopaganisme. Die etniese groep van die Sirkassiërs is verwant aan die Abchasiërs van Abchasië en die Abazyne in die Noordwestelike Kaukasus.


</doc>
<doc id="126870" url="https://af.wikipedia.org/wiki?curid=126870" title="Doune-kasteel">
Doune-kasteel

Die Doune-kasteel (Engels: "Doune Castle") is 'n Middeleeuse vesting wat naby die gelyknamige nedersetting in die Stirling-distriksraadgebied van Sentraal-Skotland geleë is. Die kasteel is op hoër geleë terrein by 'n beboste rivierkronkel opgerig waar die Ardoch Burn in die Teithrivier uitmond.

Daar is min historiese bronne oor die kasteel en sy bougeskiedenis. Navorsers het die 13de eeu as ontstaantydperk van die kasteel bepaal. Die vesting het waarskynlik gedurende die Skotse Onafhanklikheidsoorloë skade gely en is in die laat 14de eeu deur Robert Stewart, graaf van Menteith en Fife en vanaf 1398 hertog van Albany (omstreeks 1340–1420) - die derde seun van koning Robert II van Skotland wat die land vanaf 1388 tot sy afsterwe as “ongekroonde koning” geregeer het - in sy huidige vorm heropgebou.

Hertog Robert se vesting het min of meer onveranderd en volledig bewaar gebly. Blykbaar het dit binne een enkele bouperiode ontstaan. Nadat die hertog se seun, Murdoch, deur koning Jakobus I in 1425 tereggestel is, het die kasteel aan die Kroon geval om vervolgens as koninklike jaghuis en woning vir die weduwees van heersers te dien.

Vanaf die laat 16de eeu was Doune-kasteel in besit van die grawe van Moray. Die vesting het verskeie kere 'n belangrike militêre rol gedurende oorloë en opstande gespeel, soos in die Skotse Oorloë van die Drie Koninkryke, die Glencairn-opstand in die middel van die 17de eeu en die Jakobiete-opstand in die laat 18de eeu. Omstreeks 1800 het die kasteel reeds in verval geraak. Eerste pogings om die vesting te herbou is in die 1880's onderneem voordat die Doune-kasteel in die 20ste eeu deur die owerheid bestuur is. Tans word dit deur "Historic Environment Scotland" onderhou en staan oop vir die publiek.

Die karakter van Doune-kasteel is deur die status van sy eienaars bepaal. Sy ontwerp weerspieël die ideaal van 'n koninklike kasteel. Die kasteelkompleks se geboue het rondom 'n sentrale binnehof ontstaan, waarby net die noordelike en noordwestelike geboue voltooi is. Hulle bestaan uit 'n groot toringhuis oor die ingang waar die kasteelheer en sy gesin gehuisves is, en 'n tweede toring met kombuis en gasvertrekke. Die twee torings word deur 'n groot saal met mekaar verbind. Die ontwerp van die bestaande woonvertrekke dui daarop dat die oorspronklike bouplan voorsiening gemaak het vir verdere woonruimte wat om onbekende redes uiteindelik nie verwesenlik is nie.

Enkele bouelemente - soos die betreklik groot vensters aan die buitekant - en die feit dat Doune betreklik kleiner is Stirling-kasteel, die gunstelingwoning van Skotse konings en koninginne wat slegs enkele myl van Doune af geleë is - steun die hipotese dat die kasteel nie soseer as 'n vesting of amptelike koninklike residensie ontwerp is, maar eerder as ontspanplek en administratiewe setel vir die graafskap Menteith.

Die kasteel se oorspronklike 14de eeuse steenmure het grotendeels onveranderd bewaar gebly, behalwe vir klein herstelwerk wat in die 1580's gedoen is. Gedurende die restourasiewerk in die 1880's is die houtdak en binnevloere vervang, net soos sommige binneversierings.

Die Doune-kasteel is verskeie kere vir rolprentproduksies gebruik - onder meer as "Swamp Castle", "Castle Anthrax" en "Camelot" in "Monty Python and the Holy Grail" (1975), in die BBC-produksie "Ivanhoe", as "Winterfell" in die televisiereeks "Game of Thrones" en as fiksionele Leoch-kasteel in die verfilming van Outlander-romans.


</doc>
<doc id="126875" url="https://af.wikipedia.org/wiki?curid=126875" title="Mentoon">
Mentoon

Mentoon is 'n monoterpeen met 'n mentagtige geur, en wat natuurlik voorkom in 'n aantal eteriese olies. "l"-Mentoon (of (2"S",5"R")-"trans"-2-isopropiel-5-metielsikloheksanoon) is die een van die vier moontlike stereoisomers wat mees algemeen in die natuur voorkom. Dit is struktureel verwant aan mentol, wat 'n sekondêre alkohol in die plek van die karbonielgroep het. Mentoon word in geur, parfuum en skoonheidsmiddels gebruik vir sy kenmerkende aromatiese geur en reuk.

Mentoon is 'n bestanddeel van die eteriese olies van pennyroyal, peperment, "Mentha arvensis", "Pelargonium" malvas, en ander plante. In die meeste gevalle maak dit slegs 'n klein breukdeel van die olie uit, en dit was dus eers deur oksidasie van mentol in 1881 voorberei voordat dit in 1891 in eteriese olies opgespoor is.

2-Isopropiel-5-metielsikloheksanoon het twee asimmetriese koolstofsentrums, wat beteken dat dit in vier verskillende stereoisomere kan voorkom: (2S,5S), (2R,5S), (2S,5R) en (2R,5R). Die S,S en R,R stereoisomere het die metiel- en isopropielgroepe op die dieselfde kant van die sikloheksaan ring: die sogenaamde cis-vorm. Hierdie stereoisomere word isomentone genoem. Die trans-isomere daarenteen, word mentone genoem. Omdat die (2S,5R) isomeer negatiewe optiese rotasie toon, word dit l-mentoon of (-)-mentoon genoem. Dit is die enantiomeer van die (2R,5S) isomeer: (+)- of r-mentoon. Mentoon kan maklik omgeskakel word om na isomentoon en omgekeerd via 'n omkeerbare empimerisasiereaksie via 'n enol tussenvorm. Hiermee verander die rigting van optiese rotasie, sodat l-mentoon verander word in d-isomentoon, en d-mentoon in l-isomentoon.

"l"-Mentoon kan in die laboratorium voorberei word deur die oksidasie van mentol met aangesuurde dichromaat. As die chroomsuur oksidasie met 'n stoigiometriese hoeveelheid oksidant uitgevoer word in die teenwoordigheid van dietieleter as mede-oplosmiddel, 'n metode wat deur H. C. Brown ontwikkel is, kan die epimerisasie van l-mentoon na d-isomentoon grootliks vermy word. As mentoon en isomentoon by kamertemperatuur geëkwilibreer word, bereik die isomentooninhoud 'n vlak van 29%. Suiwer l-mentoon het 'n intens skoon mentgeur. Daarenteen het d-isomentoon 'n "groen" noot, en hoë vlakke daarvan word beskou as nadelig aan die reukgehalte van l-mentoon.

Mentoon is vir die eerste keer beskryf deur Moriya in 1881. Dit is toe gesintetiseer deur die verhitting van mentol met chroomsuur, en sy struktuur is later bevestig deur dit uit 2-isopropiel-5-metielpimeelsuur.

Mentoon was van kardinale belang by een van die groot meganistiese ontdekkings in organiese chemie. In 1889 het Ernst Beckmann ontdek dat die ontbinding van mentoon in gekonsentreerde swaelsuur 'n nuwe ketoniese materiaal lewer wat 'n gelyke maar teenoorgestelde optiese rotasie teenoor die uitgangsmateriaal toon. Beckmann het besef dat hierdie die gevolg moet wees van 'n inversie van die asimmetriese koolstofatoom langs die karbonielgroep. (Op daardie stadium was daar egter 'n wanopvatting oor die struktuur: Beckman het dus geglo dat die metiel, eerder as die isopropielgroep, langs die karbonielgroep was.) Hy het tereg gepostuleer dat die inversie plaasvind deur middel van 'n intermediêre enol tautomeer, waardeur die asimmetrie van die koolstofatoom tydelik opgehef is deurdat dit verander van 'n tetraëdriese na 'n trigonale (plat) meetkunde. Dit was 'n vroeë voorbeeld van die afleiding van 'n (byna) onopspoorbare tussenproduk in 'n reaksiemeganisme om die uitkoms van die reaksie te verklaar.


</doc>
<doc id="126876" url="https://af.wikipedia.org/wiki?curid=126876" title="Ibn Battuta">
Ibn Battuta

Mohammed Ibn Battuta of Ibn Baṭūṭah ten volle ʾAbū ʿAbd al-Lāh Muḥammad ibn ʿAbd al-Lāh l-Lawātī ṭ-Ṭanǧī ibn Baṭūṭah (), was 'n Marokkaanse geleerde wat wyd gereis het in die middeleeuse wêreld. Oor 'n tydperk van dertig jaar, het Ibn Battuta die meeste van die Islamitiese wêreld en baie nie-Moslem lande, insluitend Noord-Afrika, die Horing van Afrika, Wes-Afrika, die Midde-Ooste, Indië, suidoos-Asië, Suidoos-Asië en China besoek. Naby die einde van sy lewe, het hy 'n rekening van sy reise, getiteld 'n Geskenk aan Diegene Wat die Wonders van Stede en die Wonders van Reis Nadink (, "Tuḥfat'n-Nuẓẓār fī Gharāʾib al-Amṣār wa ʿAjāʾib al-Asfār"), gewoonlik net verwys as Die Reis (, "Rihla"). Hierdie rekening van sy reise bied 'n beeld van die Middeleeuse beskawing wat vandag nog wyd geraadpleeg word.

Al wat bekend is oor Ibn Battuta se lewe kom van die outobiografiese inligting wat ingesluit is in die rekening van sy reis, wat daarop dui dat hy van Berber afkoms was, gebore in 'n familie van Islamitiese regsgeleerdes in Tangier, Marokko, op 25 Februarie 1304, tydens die bewind van die Marinid dinastie. Hy beweer afkoms van 'n Berber-stam wat bekend staan as die Lawata. As 'n jong man sou hy bestudeer het op 'n Sunni Maliki madh'hab (die Islamitiese regswetenskap skool), die dominante vorm van onderwys in Noord-Afrika op daardie tyd. Maliki Moslems het Ibn Battuta versoek om as hul godsdienstige regter te dien, aangesien hy van 'n gebied waar dit geoefen is, afkomstig was.



</doc>
<doc id="126877" url="https://af.wikipedia.org/wiki?curid=126877" title="Biotegnologie">
Biotegnologie

Biotegnologie is die gebruik van lewende sisteme en organismes om produkte te ontwikkel, of "enige tegnologiese aansoek wat gebruik maak van biologiese stelsels, lewende organismes, of afgeleides daarvan, produkte of prosesse te maak of te verander vir 'n spesifieke gebruik" (VN se Konvensie oor Biologiese Diversiteit, Art. 2). Afhangende van die gereedskap en programme, oorvleuel dit dikwels met die (verwante) velde van bio-ingenieurswese, biomediese ingenieurswese, biovervaardiging, molekulêre ingenieurswese, ens.

Vir duisende jare, het die mensdom biotegnologie gebruik in landbou, die produksie van voedsel, en medisyne. Dit is hoofsaaklik geglo dat die term in 1919 geskep is deur die hongaarse ingenieur Károly Ereky. In die laat 20ste en vroeë 21ste eeu, het biotegnologie uitgebrei om nuwe en diverse wetenskappe soos genomika, rekombinante gene tegnieke, toegepaste immunologie, en die ontwikkeling van farmaseutiese terapie en diagnostiese toetse in te sluit.

In 1988, na die aanleiding van die Verenigde State se kongres, het die "National Institute of General Medical Sciences" ("National Institutes of Health") (NIGMS) 'n befondsing meganisme ingestel vir biotegnologiese opleiding. Universiteite landwyd kompeteer vir hierdie fondse om biotegnologiese opleidingsprogramme te vestig. Elke suksesvolle aansoek is gewoonlik befonds vir vyf jaar, dan moet dit mededingend hernu word. Nagraadse studente kompeteer weer vir aanvaarding in 'n biotegnologie-opleidingsprogram. As hulle aanvaar word, word hul beurs, onderrig en gesondheidsversekering betal, gedurende twee of drie jaar van die loop van hul Ph.D. proefskrif werk. Negentien instellings bied NIGMS ondersteunde biotegnologie-opleidingsprograme. Biotegnologie opleiding is ook aangebied op voorgraadse vlak en in die gemeenskaps kolleges.



</doc>
<doc id="126878" url="https://af.wikipedia.org/wiki?curid=126878" title="Yoshiaki Banno">
Yoshiaki Banno

Yoshiaki Banno (番 野 善 明 Banno Yoshiaki, 1952-1991) was 'n Japannese sterrekundige en mede-ontdekker van 4200 Shizukagozen, 'n asteroïde van die hoofgordel. Banno word beskou as een van Japan se baanbrekende amateur sterrekundiges. Hy het in 1991 in 'n verkeersongeluk gesterf. Die hoofgordel asteroïde 3394 Banno is op 10 November 1992 tot sy nagedagtenis na hom vernoem. (M.P.C. 21130).


</doc>
<doc id="126879" url="https://af.wikipedia.org/wiki?curid=126879" title="Charles Butts (paleontoloog)">
Charles Butts (paleontoloog)

Charles Butts (1863-1946) was 'n Amerikaanse paleontoloog.

Butts is in 1863 gebore. In 1899 het hy sy baccalaureusgraad behaal, gevolg deur 'n meestersgraad in 1900 van die Alfred Universiteit. In 1901 het hy by die Verenigde State se Geologiese Opname aangesluit as 'n assistent-geoloog, en is in 1909 tot paleontoloog bevorder en het in 1912 'n geoloog geword. Hy het tot sy aftrede in 1933 by die Verenigde State Geologiese Opname gewerk. Vanaf 1933 is hy deur die Virginia Geologiese Opname gehuur om die Paleozoïese formasies van die Appalachiese vallei te karteer. Hy is in 1946 oorlede. Terwyl hy in diens was, het hy baie geologiese opnames in state soos Alabama, Kentucky en Virginia uitgevoer. 




</doc>
<doc id="126880" url="https://af.wikipedia.org/wiki?curid=126880" title="Anders Birger Bohlin">
Anders Birger Bohlin

Dr. Anders Birger Bohlin (1898 - 1990) was 'n Sweedse paleontoloog. Bo en behalwe sy werk op dinosourusse en prehistoriese soogdiere, was hy deel van die groep wat die bestaan van Peking Man (Sinanthropus pekinensis) bevestig het. In die 1950's is die wetenskaplike benaming van die Peking Man verander nadat daar algemeen ooreengekom is dat hierdie hominide 'n Homo erectus was.




</doc>
<doc id="126881" url="https://af.wikipedia.org/wiki?curid=126881" title="Lizandra Winter">
Lizandra Winter

Lizandra Winter (gebore Lizandra von Hagen op 20 Februarie 1985) is 'n Afrikaanse sangeres en liedjieskrywer. Sy verskyn in 2013 op die Suid-Afrikaanse musiektoneel met haar samewerking op Joshua na die Reën se debuutalbum. Haar debuutenkelsnit "Fluister" was deel van die 2016 lokettreffer "Vir altyd" se klankbaan en daar is ook 'n verwante musiekvideo hiervan gemaak. "Die begin", vanaf haar selfgetitelde debuutalbum bereik 2de plek op Lekker FM se Top 40, 4de plek op Bosveld Stereo, 18de plek op IFM en Radio 94.7 FM se Top 20-trefferlyste, en 20ste plek op Maroela Media se Afrikaanse Top 20 asook in die top 10 ranglyste van SFM en Bokradio. Haar derde enkelsnit, 'n nuwe verwerking van legendariese skrywer Christa Steyn se "Ek wil vir jou" opgeneem as 'n duet "saam met Joshua na die Reën" is op 1Maart 2018 vrygestel en klim reeds die trefferparades van meer as 32 radiostasies en TV programme landswyd, onder meer "KykNet Top20". 

Die unieke verwerking en interessante harmonië beloof om selfs die kritieste oor te beïndruk. 

Lizandra Winter het bekendheid verwerf in 2013 as deel van Joshua na die Reën se orkes en het ook op sy debuutalbum 'n duet saam met hom opgeneem genaamd "Soos altyd".

Haar selfgetitelde Afrikaanse debuutalbum "Lizandra Winter" is in Julie 2017 vrygestel en bestaan uit 13 liedjies waarvan 11 uit die sangeres se eie pen is.

Sy het 'n graad 8-musiekkwalifikasie van UNISA en het musiekopleiding in jazz, populêre musiek en uitvoerende kunste by die Tshwane Universiteit van Tegnologie ontvang.




</doc>
<doc id="126962" url="https://af.wikipedia.org/wiki?curid=126962" title="Faraway George">
Faraway George

Faraway George (gebore Heinrich George Günter op 24 April 1990 in Pietersburg, Limpopo) is 'n Suid-Afrikaanse musikant wat in Afrikaans en Engels sing. Hy was 'n deelnemer aan die sangkompetisie "Die Kontrak". Hy is die medeskrywer van Len Muller se liedjie "Sing vir sente" op laasgenoemde se album "Oog van die storm".

Hy is in Pietersburg, Limpopo, gebore en het aan die Hoërskool Pietersburg skoolgegaan. Hy speel reeds van die ouderdom van 14 kitaar.





</doc>
<doc id="126964" url="https://af.wikipedia.org/wiki?curid=126964" title="Polokwane Observer">
Polokwane Observer

Die Polokwane Observer is 'n onafhanklike Afrikaans- en Engelstalige dagblad in Pietersburg, Limpopo. Dit is in 2004 deur Willie Esterhuysen gestig. Dit is meermale die MDDA/Sanlam-toekenning vir plaaslike media toegeken.



</doc>
<doc id="126965" url="https://af.wikipedia.org/wiki?curid=126965" title="Erich Hartmann">
Erich Hartmann

Erich Alfred Hartmann (19 April 1922 – 20 September 1993), met die bynaam "Bubi" (Die kind) deur sy Duitse kollegas en ook deur die Russe "Die Swart Duiwel" genoem is, was 'n Duitse bobaasvlieënier van die Tweede Wêreldoorlog. Hy was ook die suksesvolste vlieënier ooit in die geskiedenis van luggevegte. Hy het 1 404 missies gevlieg en was betrokke in 825 kontaksituasies. Hy het 352 Geallieerde vliegtuie (345 Russies en 7 Amerikaans) afgeskiet tydens die oorlog. Hy was geforseer om 14 noodlandings te maak wat veroorsaak was deur onderdele wat van die vliegtuie kom wat hy afgeskiet het of as gevolg van meganiese probleme. Hy was nooit raakgeskiet of geforseer om te land as gevolg van vyandelike vuur nie.


</doc>
<doc id="126966" url="https://af.wikipedia.org/wiki?curid=126966" title="SoundCloud">
SoundCloud

SoundCloud is 'n aanlynklankverspreidingsplatform wat in Berlyn, Duitsland gebaseer is en wat gebruikers in staat stel om klank op te laai, op te neem, te bemark, en te deel. SoundCloud is in Augustus 2007 deur Alexander Ljung en Eric Wahlforss gestig.


</doc>
<doc id="127045" url="https://af.wikipedia.org/wiki?curid=127045" title="Mengbaarheid">
Mengbaarheid

Mengbaarheid is die eienskap van stowwe wat in alle verhoudings oplosbaar is, met ander woorde, wat teen enige konsentrasie met mekaar gemeng kan word om 'n homogene oplossing te vorm. Die term word dikwels op vloeistowwe toegepas, maar is ook van toepassing op vaste stowwe en gasse. Water en etanol is byvoorbeeld mengbaare, want hulle vorm in alle verhoudings 'n ware oplossing.

Twee stowwe word "onmengbaar" genoem as daar verhoudings bestaan waar hulle nie in mekaar oplos nie. Byvoorbeeld, butanoon is aansienlik oplosbaar in water, maar butanoon en water is nie mengbaar nie, want hulle is nie oplosbaar in alle verhoudings nie.

In organiese verbindings, bepaal die gewig persent van koolwaterstof ketting dikwels die verbinding se mengbaarheid met water. Onder die alkohole, byvoorbeeld, is etanol, met twee koolstofatome mengbaar met water, terwyl 1-butanol, met vier koolstowwe, nie volkome mengbaar is nie. Oktanol, met agt koolstowwe, is feitlik onoplosbaar in water, lei daartoe dat dit gebruik word as 'n standaard vir verdelingsewewigte. Dit is ook die geval met lipiede; die baie lang koolstofkettings van lipiede veroorsaak dat hulle byna altyd onmengbaar is met water. Soortgelyke situasies kom ook by ander funksionele groepe voor. Die reguit-ketting karboksielsure tot by butanoësuur (met vier koolstofatome) is mengbaar met water, pentanoësuur (met vyf koolstowwe) is gedeeltelik oplosbaar, en heksanoësuur (met ses) is feitlik onoplosbaar. Dieselfde patroon bestaan vir ander molekules, byvoorbeeld aldehiede en ketone.

Onmengbare metale is nie in staat om allooie met mekaar te vorm nie. 'n Mengsel sal tipies in die gesmelte toestand moontlik wees, maar sodra dit stol, skei die metale in twee lae. Hierdie eienskap lei daartoe dat presipitate gevorm word wanneer 'n gesmelte mengsel van onmengbare metale vinnig gevries word. Een voorbeeld van onmengbaarheid in metale is koper en kobalt, waar vinnige afkoeling om presipitate te vorm, gebruik is om granulêre ""giant magnetoresistance"" (GMR) materiaal te maak.

Daar bestaan ook metale wat onmengbaar is in die vloeibare toestand. Een so 'n voorbeeld met industriële belang is dat sink en silwer onmengbaar is in lood, terwyl silwer wel mengbaar is met sink. Dit is die beginsel van die Parkes proses, 'n voorbeeld van vloeistof-vloeistof-ekstraksie, waardeur silwerbevattende lood met gesmelte sink gemeng word. Die silwer migreer na die sink, wat bo van die twee-fase vloeistof afgeskep word. Die sink kan dan weggekook word, om byna suiwer silwer agter te laat.

As 'n mengsel van polimere laer configurationele entropie as die komponente het, is hulle geneig om onmengbaar te wees in mekaar, selfs in die vloeibare toestand.

Mengbaarheid van twee materiale word dikwels opties bepaal. Wanneer twee mengbare vloeistowwe gekombineer word, is die gevolglike vloeistofmengsel helder. As die mengsel melkerig is, is die twee materiale onmengbaar. Wanneer die brekingsindeks van die twee materiale egter soortgelyk is, kan 'n mengsel van onmengbare stowwe steeds helder wees, wat tot die verkeerde aanname kan lei dat die twee vloeistowwe mengbaar is.


</doc>
<doc id="127086" url="https://af.wikipedia.org/wiki?curid=127086" title="Dekabriste-opstand">
Dekabriste-opstand

Die Dekabriste-opstand of Desembriste-opstand (Russies: Восстание декабристов, "Wosstanije dekabristof") het op in die Russiese Ryk plaasgevind. Russiese weermagoffisiere het sowat 3 000 soldate aangevoer in ’n protesoptog teen tsaar Nikolaas I se bestyging van die troon omdat sy ouer broer, Konstantyn, afstand daarvan gedoen het. Omdat die opstand in Desember plaasgevind het, is die betogers Dekabriste of Desembriste genoem (Russies: Декабристы, "Dekabristi"). Die opstand, wat deur Nikolaas I onderdruk is, het op Pietersplein (voorheen Senaatsplein) in Sint Petersburg plaasgevind. Tydens die honderdste herdenking van die opstand is die plein se naam na Dekabristeplein verander, maar dit is in 2008 terugverander na Senaatsplein.

In 1816 het verskeie offisiere van die Keiserlike Russiese Wag ’n vereniging gestig met die naam Heilsunie, of Unie van die Gelowige en Ware Seuns van die Vaderland. Die vereniging het ’n liberaler posisie ingeneem nadat die idealistiese Pawel Pestel daarby aangesluit het. Ná ’n opstand in 1820 in die Semenjofski-regiment het die vereniging besluit om hul 1821-bedrywighede op te skort, maar twee groepe het in die geheim aktief gebly: die Suidelike Vereniging, wat op ’n dorp in Oekraïne gestasioneer was en waarvan Pestel een van die belangrikste lede was, en die Noordelike Vereniging in Sint Petersburg wat deur die wagoffisiere Nikita Moerawijef, prins Sergei Troebetskoi en prins Jewgeni Obolenski gelei is. Die politieke doelwit van die meer gematigde Noordelike Vereniging was ’n konstitusionele monargie in die Britse styl, die afskaffing van slawerny en gelykheid voor die reg. Die Suidelike Vereniging was, onder Pestel se invloed, radikaler. Hulle het die afskaffing van die monargie, die stigting van ’n republiek en die herverdeling van grond voorgestaan: Die helfte van die grond sou na die staat gaan en die ander helfte onder die boere verdeel word.

Baie offisiere is aanvanklik bemoedig deur tsaar Aleksander I se vroeë liberale hervorming van die Russiese gemeenskap en politiek. In 1819 is graaf Michail Speranski aangestel as goewerneur van Siberië, met die taak om die plaaslike regering te hervorm. Net die vorige jaar het die tsaar graaf Nikolai Nowosiltsef gevra om ’n grondwet op te stel. Interne en buitelandse onrus, wat die tsaar geglo het ontstaan het as gevolg van politieke bevryding, het egter gelei tot ’n reeks onderdrukkings en ’n terugkeer na die vorige bewind van beperkings en konserwatisme.

Intussen het Dekabriste-offisiere en hul aanhangers, aangespoor deur hul ondervindings in die Napoleontiese Oorloë en die besef van die onwaardige behandeling van die plattelandse soldate, hul minagting van die "antieke regime" getoon deur die hoflewenstyl te verwerp; hulle het hul swaarde op baldanse gedra (’n aanduiding van hul onwilligheid om te dans) en hulle aan akademiese studie toegewy. Hierdie nuwe lewenstyl het die gees van die tyd vasgevang, as ’n bereidwilligheid om beide die plattelander (dus die "Russiese lewenswyse") en voortdurende hervormingsbewegings oorsee te omhels.

Die motiverings van die hervormingsbeweging is deels deur Pawel Pestel uiteengesit:

Toe tsaar Aleksander I op sterf, het die keiserlike wagte trou gesweer aan sy jonger broer en vermoedelike opvolger, Konstantyn. Toe dié bekend maak hy het afstand van die troon gedoen en hul jongste broer, Nikolaas, na vore tree om die troon te bestyg, het die Noordelike Vereniging opgetree. Terwyl daar tydelik ’n chaos in die hoofstad geheers het, en met trou wat reeds aan Konstantyn gesweer is, het die vereniging geheime vergaderings gehou om regimentsleiers te oortuig om nie trou aan Nikolaas te sweer nie. Dit sou eindelik tot die Dekabriste-opstand lei. Die leiers van die vereniging, van wie baie aristokrate was, het prins Sergei Troebetskoi tot tussentydse diktator verkies.

Op die oggend van het ’n groep offisiere en sowat 3 000 soldate op Pietersplein byeengekom en geweier om trou aan die nuwe tsaar, Nikolaas I, te sweer. Hulle het trou verklaar aan Konstantyn en hul Desembristegrondwet. Hulle het verwag die res van die troepe in Sint Petersburg sou by hulle aansluit, maar dit het nie gebeur nie. Die opstand is verder in die wiele gery toe sy verkose leier, prins Troebetskoi, koue voete kry en nie by die plein opdaag nie. Sy onderbevelvoerder, kolonel Boelatof, het ook van die toneel verdwyn. Nadat hulle vinnig beraadslaag het, het die rebelle prins Ewgenie Obolenski as leier aangestel.

Die dooie punt tussen die rebelle en die 9 000 lojale soldate buite die Senaatsgebou het ure geduur. ’n Groot skare wat vergader het, was die rebelle goedgesind, maar het nie by hulle aangesluit nie. Eindelik het Nikolaas self opgedaag en graaf Michail Miloradowitsj, ’n militêre held vir wie baie soldate groot respek gehad het, gestuur om met die rebelle te onderhandel. Terwyl hy ’n toespraak gehou het om die situasie te beredder het ’n rebel, Pjotr Kachofski, hom doodgeskiet. 

Nadat Nikolaas die grootste deel van die dag met die rebelle probeer onderhandel het, het hy opdrag gegee dat op hulle geskiet word. Van die soldate het gevlug; ander het probeer om weer op die bevrore Newarivier bymekaar te kom. Hier is egter ook op hulle geskiet. Terwyl die ys deur die kanonvuur gebreek is, het baie van die oorledenes en gewondes in die rivier geval. Ná ’n opruimingsoperasie deur lojale soldate en polisielede was die opstand in die noorde verby.

Kort voor die opstand is die Suidelike Vereniging, wat in Oekraïne gestasioneer was, ’n ernstige knou toegedien. Op het die polisie gereageer op gerugte van verraad en Pawel Pestel in hegtenis geneem. Dit het twee weke geduur voordat die Suidelike Vereniging gehoor het van die gebeure in die hoofstad. Intussen is ander leiers ook gearresteer. Die Suidelike Vereniging en ’n nasionalistiese groep, die Verenigde Slawiërs, het besluit om ook in opstand te kom. Van die gearresteerde mans is deur die Verenigde Slawiërs bevry en een van hulle, Sergei Moerawjof-Apostol, het die leier van die opstand geword. Nadat hulle die soldate van die stad Wasilkif in Oekraïne oorgehaal het om by hulle aan te sluit, het Moerawjof-Apostol die stad maklik verower. Hulle het egter gou teenstand gekry van sterker magte met goeie wapens en ’n opdrag om die rebelle te vernietig.

Op is die rebelle verslaan. Die oorlewende leiers is na Sint Petersburg gestuur om saam met die noordelike leiers verhoor te word. Die Dekabriste is na die Winterpaleis geneem om ondervra, verhoor en veroordeel te word. Die skieter Kachofski is gehang saam met vier ander leiers: Pawel Pestel; die digter Kondrati Rilejef; Sergei Moerawjof-Apostol en Michail Bestoezjef-Rjoemin. Ander Dekabriste is na Siberië, Kazachstan en die Verre Ooste verban.

Verskeie belangrike mense was ook onder verdenking omdat hulle op vriendskaplike terme met die rebelleleiers was en bewus kon gewees het van hul geheime organisasies, onder andere Aleksander Poesjkin.




</doc>
<doc id="127091" url="https://af.wikipedia.org/wiki?curid=127091" title="Albatros D.V">
Albatros D.V

Die Albatros D.V was 'n Duitse dubbeldekker vegvliegtuig wat in die tweede helfte van die Eerste Wêreldoorlog in diens gestel was. Die "D.V" was die einde van 'n reeks vliegtuie wat begin het met die "Albatros D.I". Die "D.V" se romp was uiters vaartbelyn en het bestaan uit laaghout. Dit was in groot getalle gebou en meer as 1 500 het aan die wesfront diens gedoen. Die swakheid van die vliegtuig was strukturele swakhede in die onderste vlerk; dit het soms opgebreek gedurende die vlug.




</doc>
<doc id="127092" url="https://af.wikipedia.org/wiki?curid=127092" title="Galg">
Galg

’n Galg is ’n stellasie waarmee terdoodveroordeeldes gehang word. In ou stede het dit dikwels op die sentrale stadsplein of buite die stadsmure gestaan waar teregstellings plaasgevind het. In moderner tye is dit dikwels in tronke opgerig.

’n Galg het dikwels ’n luik gehad waarop die terdoodveroordeelde gestaan het. Dié het dan meegegee om die persoon te laat val. Die tou, of strop, het om sy nek styfgespan en die persoon se volle gewig gedra. Hy het dan gesterf weens die druk wat die tou op sy nek geplaas het. Die dood kon om verskillende redes ingetree het:

Soms is ’n primitiewe galg gemaak, waar die persoon op ’n stoel gestaan het en die tou aan ’n boomtak vasgemaak is. Die stoel is dan onder die tereggestelde uitgeskop. 

Galge is ook dikwels vir die marteling van byvoorbeeld slawe gebruik deur seker dele van die liggaam aan hake te laat hang.



</doc>
<doc id="127113" url="https://af.wikipedia.org/wiki?curid=127113" title="Triose">
Triose

'n Triose is'n monosakkaried, of eenvoudige suiker, met drie koolstofatome. Daar is slegs drie moontlike trioses: L- en D-Gliseraldehied, die twee enantiomere van gliseraldehied, wat aldotrioses is omdat die karbonielgroep aan die punt van die ketting is, en dihidroksiasetoon, die enigste ketotriose, wat simmetries is, en daarom geen enantiomere het nie.

Trioses is belangrik in sellulêre respirasie. Tydens glikolise word fruktose-1,6-bisfosfaat afgebreek na gliseraldehied-3-fosfaat en dihidroksiasetoonfosfaat. Melksuur en pirodruiwesuur word later vanuit hierdie molekules gevorm.


</doc>
<doc id="127118" url="https://af.wikipedia.org/wiki?curid=127118" title="Gozdy (Woiwodskap Łódź)">
Gozdy (Woiwodskap Łódź)

Gozdy [ˈɡɔzdɨ] is 'n dorp in die administratiewe distrik van Gmina Brzeźnio, binne Sieradz County, Łódź Voivodeship, in sentrale-Pole. Dit lê sowat 4 kilometers suid van Brzeźnio, 19 kilometers suid-wes van Sieradz, en 70 kilometers suid-wes van die plaaslike kapitaal Łódź.


</doc>
<doc id="127119" url="https://af.wikipedia.org/wiki?curid=127119" title="Radio AF 99.1">
Radio AF 99.1

Radio AF in Lund, Swede, is die grootste studente radiostasie in Skandinawië, en die tweede grootste in Europa.

Radio AF het op 1 November 1982 begin uitsaai. Dit stuur nuus wat gemik is op die studente by Lund Universiteit, en 'n wye verskeidenheid van musiek. Radio AF was die begin van die loopbaan van baie Sweedse radio persoonlikhede en komediante. Die huidige stasie bestuurder is Axel Eriksson. Die stasie het in die verlede radio analoog uitgesaai in die Lund gebied op 99.1 MHz en 91.1 MHz, maar het sedert Junie 2014 verskuif na konstante uitsaai en podsending via die amptelike webwerf.

Radio AF word bestuur deur vrywillige studente is 24/7 uitgesaai. Die programmering wissel van musiek, nuus, komedie, praatjies en vermaak.

Die stad van Lund het toestemming gekry om gemeenskaps-rasiouitsending te begin in 1982 en het uitsendings  op 1 November van dieselfde jaar begin. OVan die eerste wat op die lug was, was Lunds Studentkår, die student liggaam van Lund, en Akademiska Föreningen, die akademiese gemeenskap, beide gekombineer onder die naam Radio LSAF. Hulle uitsending was meer as agt uur per week, hoofsaaklik musiek en studente-inligting. Na 'n projek onder die naam Radio P4 in die somer van 1984 saam met Radio TLTH en Radio Concorde, het die drie stasies onder die naam Radio AF aangesluit.

Een van die doelwitte van die projek was om die openbare mening te beïnvloed in die rigting van 'n minder beperkte en meer vrye radio klimaat, wat gelei het tot 40,000 handtekeninge in die ondersteuning van die kommersiële reklame op die pasgestigte Radio P4.

Radio AF/P4 het toe voortgegaan dwarsdeur die tagtigerjare, wat hulself Radio P4 in die somer genoen het, met 'n meer jeugdige profiel, en Radio AF gedurende die semesters, met die fokus op studente inligting. Baie van Swede se grootste radio persoonlikhede ontstaan uit hierdie tyd.

In Junie 1991, het Radio AF verskuif na sy huidige perseel in die AF-gebou, sentraal geleë in Lund, en begin uitsaai op  99.1 MHz. In 2014 het die stasie gemik op 'n alle digitale benadering tot die inhoud wat gelewer word, en het 'n nuwe amptelike webwerf ontwerp vir die verdere digitale ontwikkeling van die kanaal.

Huidige personeel


</doc>
<doc id="127125" url="https://af.wikipedia.org/wiki?curid=127125" title="Isakkatedraal">
Isakkatedraal

Die Isakkatedraal (Russies: Исаа́киевский Собо́р, "Isaakijefski Sobor") in Sint Petersburg, Rusland, is die grootste Russies-Ortodokse katedraal in die stad. Dit is die grootste Ortodokse basilika en die vierde grootste katedraal (volgens volume onder die koepel) in die wêreld. Dit is opgedra aan sint Isak van Dalmasië, ’n beskermheilige van Pieter die Grote, wat op dié heilige se feesdag gebore is.

Aleksander I van Rusland het opdrag gegee vir die bou van die kerk op Isakplein om ’n vroeëre struktuur deur Vincenzo Brenna te vervang. Dit was die vierde kerk wat agtereenvolgens op dié terrein gebou is. 

Die eerste katedraal is gebou ter ere van sint Isak van Dalmasië, op wie se feesdag Pieter I gebore is. Aan die einde van keiser Paul se bewind het daar ’n taamlik lelike struktuur gestaan wat half met marmerblokke en half met rooi bakstene versier was. Dit is deur mense van dié tyd beskou as ’n simbool van Paul se bewind omdat die tsaar sy hofargitek, Brenna, opdrag gegee het om ’n vroeë marmerstruktuur deur Rinaldi te voltooi. 

Nadat Aleksander I opdrag vir die bou van ’n nuwe kerk gegee het, het ’n spesiale kommissie verskeie ontwerpe beoordeel, onder andere van die Frans gebore Auguste de Montferrand, wat aan die ateljee van Napoleon se ontwerper, Charles Percier, studeer het. Montferrand se ontwerp is deur verskeie lede van die kommissie veroordeel vanweë die droë en "vervelige" ritme van die vier identiese kolonnades. Hulle het gemeen die katedraal sal ondanks sy grootte plat en onindrukwekkend lyk. Die kommissie, wat uit bekende Russiese argitekte bestaan het, was ook bekommerd oor die bou van ’n groot, nuwe gebou op die ou, onstabiele fondament. Die keiser het eindelik tussenbeide getree en ten gunste van Montferrand beslis.

Dit het 40 jaar geduur om die katedraal onder toesig van Montferrand te bou, van 1818 tot 1858. Die fondament is versterk en innoverende metodes is gebruik om die enorme pilare op te rig. Dit het eindelik ’n ongelooflike miljoen goue roebel gekos. Onder die Sowjetregering is al die godsdienstige tooisels verwyder. In 1931 is dit verander in ’n museum van die geskiedenis van godsdiens en ateïsme. In 1937 is die museum verander in ’n museum van die katedraal en sy vorige versamelings is oorgeplaas na die museum van die geskiedenis van godsdiens in die Kazankatedraal.

Ná die verbokkeling van die Sowjetunie is die museum verwyder en gereelde aanbidding is hervat, maar net in die linkerkantse kapel van die katedraal. Die hoofdeel word net op feesdae gebruik.

Op 10 Januarie 2017 het Georgi Poltaftsjenko, die Sint Petersburgse goewerneur, aangekondig die katedraal sal aan die Russies-Ortodokse Kerk oorgedra word.

Die neoklassieke buitekant van die katedraal is geskoei op die Russies-Bisantynse formule van ’n Griekse kruisgrondplan, met ’n groot sentrale koepel en vier kleiner koepels. Die buitekant is versier met grys en pienk stene en het altesaam 112 rooi granietkolomme met Korintiese pilaarkoppe wat elk uit ’n enkele blok geskep is: 48 op grondvlak, 24 op die rotonde van die boonste koepel, 8 op elk van vier kantkoepels en 2 wat elk van vier vensters omraam. ’n Paadjie waar toeriste kan stap, loop om die rotonde. 

Die hoofkoepel is 101,5 meter hoog en is oorgetrek met suiwer goud. Dit is versier met 12 standbeelde van engele deur Josef Hermann. Montferrand se ontwerp van die koepel word ondersteun deur ’n struktuur van gietyster. Dit is die derde historiese geval van ’n gietysterkoepel.

Die ontwerp van die katedraal se bronsdeure, met reliëfwerk deur Iwan Witali, is geskoei op die deure van die Battistero di San Giovanni in Florence. Onder die hoofkoepel hang ’n wit duif wat die Heilige Gees voorstel. Strukture soos kolomme, muurpilare, die vloer en ’n standbeeld van Montferrand bestaan uit veelkleurige graniet en marmer wat uit alle dele van Rusland kom. Die ikoonmuur word omraam deur agt kolomme van halfedelstene. 

Die binnemure was aanvanklik versier met talle skilderye deur Karl Brjoellof en ander Russiese meesters. Toe die skilderye begin agteruitgaan weens die koue, klam toestande in die katedraal, het Montferrand opdrag gegee dat hulle as mosaïekwerke gereproduseer word; dit is egter nooit voltooi nie.

William Handyside en ander ingenieurs het verskeie tegnologiese innovasies gebruik met die bou van die katedraal. Die pilare van die kolonnades is regop gehou met behulp van groot houtstellasies voordat die mure gebou is. Die gebou staan op 10 000 boomstompe wat laat sak is in die moerasagtige oewers waarop die katedraal staan. Die koepel is verguld met ’n tegniek soortgelyk aan spuitverfwerk; die oplossing wat gebruik is, het giftige kwik ingesluit wat die lewe van 60 werkers geëis het.) 

Die 12 vergulde standbeelde van engele, wat elk ses meter hoog is en oor die binnekant van die rotonde na mekaar kyk, is geskep met behulp van ’n galvanoplastiek-tegniek, wat meebring dat hulle net enkele millimeters dik en baie lig is. Dit was die eerste keer dat dié tegniek in argitektuur gebruik is.



</doc>
<doc id="127128" url="https://af.wikipedia.org/wiki?curid=127128" title="Bronsruiter">
Bronsruiter

Die Bronsruiter (Russies: Медный всадник, "Mjedni wsadnik", letterlik "Die Koperruiter") is ’n standbeeld van Pieter die Grote op ’n perd op Senaatsplein in Sint Petersburg, Rusland. Opdrag daarvoor is deur Katharina die Grote gegee en dit is deur die Franse beeldhouer Étienne Maurice Falconet gemaak. Die naam kom van die 1833-gedig met dieselfde naam deur Aleksander Poesjkin wat algemeen beskou word as een van die belangrikste werke in die Russiese letterkunde. Die standbeeld is nou een van die stad se simbole.

Die voetstuk van die standbeeld is die enorme "Dondersteen", die grootste klip ter wêreld wat nog deur mense geskuif is. Dit het oorspronklik sowat 1 500 ton geweeg, maar tydens die vervoer daarvan na sy huidige staanplek is dele afgebeitel totdat dit sowat 1 250 ton geweeg het.

Die ruiterstandbeeld van Pieter die Grote staan op Senaatsplein (voorheen Dekabristeplein) in Sint Petersburg. Katharina die Grote, ’n Duitse prinses wat in die Huis van Romanof ingetrou het, was gretig om met Pieter die Grote vereenselwig te word sodat die Russe haar bewind as wettig kon beskou. Sy het opdrag gegee dat die standbeeld gemaak word. Dit het die inskripsie gehad "Petro Primo Catharina Secunda MDCCLXXXII" in Latyn en "Петру перьвому Екатерина вторая, лѣта 1782" in Russies – albei beteken "Katharina die Tweede aan Pieter die Eerste, 1782" en is ’n uitdrukking van haar bewondering vir haar voorganger en haar eie plek in die lyn van groot Russiese heersers. Sy het die bewind van haar man, Pieter III, in ’n staatsgreep oorgeneem en het geen wettige aanspraak op die troon gehad nie; met die standbeeld wou sy haar voorhou as Pieter se regmatige opvolger.

Falconet het in 1770 met die standbeeld begin en dit 12 jaar later, in 1782, voltooi. Die tsaar se gesig is die werk van Marie-Anne Collot, toe net 18 jaar oud. Sy het die gesig geskoei op Pieter se dodemasker en verskeie portrette van hom in Sint Petersburg.

Op 7 Augustus 1782, altesaam 14 jaar nadat die opgrawing van die voetstuk begin het, is die voltooide standbeeld op ’n seremonie met duisende toeskouers onthul. Die standbeeld beeld Pieter uit wat heroïes op sy perd sit, met sy hand uitgestrek na die Newarivier. Die kunstenaar het die perd uitgebeeld op die oomblik dat hy voor die afgrond van ’n krans op sy agterpote gaan staan. Onder sy hoewe is ’n slang, wat geïnterpreteer kan word as verraad, die bose of die vyande van Pieter en sy hervormings. Die standbeeld self is sowat ses meter hoog en die voetstuk nog sewe meter.

Vir die voetstuk is ’n enorme rapakiwi-granietklip, bekend as die Dondersteen (Russies: Гром-Камень, "Grom-Kamen"), in 1768 gevind by Lachta, sowat 6 km van die kus van die Golf van Finland. Die naam "Dondersteen" kom van ’n plaaslike legende dat donderweer ’n stuk van die klip afgeslaan het. Falconet wou daar aan die vorm van die klip werk, maar Katharina het opdrag gegee dat dit eers geskuif moet word. Omdat dit omtrent halfpad in die grond geanker was en die terrein moerasagtig was, moes die Russe nuwe metodes uitdink om die enorme klip uit te grawe en te skuif. Marinos Carburis, ’n Griekse luitenant-kolonel in die Russiese weermag, het onderneem om die projek te lei.

Carburis het opdrag gegee dat die werkers tot die winter wag wanneer die grond gevries was en dan die groot klip oor die bevrore grond na die see te trek vir vervoer na die stad. Hy het ’n metaalslee ontwikkel wat oor bronsballe van sowat 13,5 cm breed oor ’n spoor beweeg het. Die proses het op ’n soortgelyke manier gewerk as koeëllaers, wat later uitgevind is. Wat die taak nog indrukwekkender maak, is dat net mense al die werk gedoen het; geen diere of masjiene is gebruik om die klip van sy oorspronklike ligging na Senaatsplein te skuif nie. Dit het 400 man nege maande gekos om dit te skuif, terwyl meesterklipbeitelaars die klip aanhoudend vorm gegee het. Die spoor van 100 meter moes aanhoudend uitmekaargehaal en weer gelê word. Intussen is ’n groot barg spesiaal vir die klip gebou. Dit moes weerskante deur twee oorlogskepe ondersteun word. Ná ’n kort seereis het die klip in 1770 sy bestemming bereik ná twee jaar se werk. ’n Medalje is uitgereik om dit te vier.

Volgens ’n 19de-eeuse legende sal Sint Petersburg se vyande hom nie kan verower so lank as wat Die Bronsruiter in die middel van die stad staan nie. Tydens die 900 dae lange Beleg van Leningrad (die stad se naam van 1924 tot 1991) tydens die Tweede Wêreldoorlog deur die invallende Duitse magte is die standbeeld met sandsakke en ’n houtstellasie bedek. Dit is nooit in die 900 dae gebombardeer of andersins beskadig nie. 

Getrou aan die legende is Leningrad nooit verower nie.

"Die Bronsruiter" is die naam van ’n 1833-gedig deur Aleksander Poesjkin wat algemeen beskou word as een van die belangrikste letterkundige werke in Russies. Vanweë die gewildheid van die gedig het mense die standbeeld "Die Bronsruiter" begin noem. ’n Belangrike tema in die gedig is konflik tussen die staat se behoeftes en die gewone burgers s'n.

In die gedig beskryf Poesjkin die lot van die arm man Ewgeni en sy geliefde Parasja tydens hewige oorstromings van die Newarivier. Ewgeni vloek die standbeeld, want hy is woedend dat Pieter die Grote die stad op so ’n ongeleë plek gebou en indirek sy geliefde se dood veroorsaak het. Die ruiter word lewend en jaag Ewgeni deur die stad. Die gedig eindig met die ontdekking van die jong man se lyk in ’n geruïneerde hut wat naby die kant van die rivier dryf.

In 1903 het die kunstenaar Alexandre Benois ’n uitgawe van die gedig met sy eie illustrasie gepubliseer en in die proses ’n kunswerk geskep wat beskou is as ’n meesterstuk in Art Nouveau.




</doc>
<doc id="127142" url="https://af.wikipedia.org/wiki?curid=127142" title="Leo Strauss">
Leo Strauss

Leo Strauss (Kirchhain (Hesse), 20 September 1899 – Annapolis (Maryland), 18 Oktober 1973) was 'n politieke filosoof wat in Duitsland gebore is en na die Verenigde State emigreer. Hy word gereeld gesien as één van die individue wat die neokonserwatiewe beweging in die VSA geïnspireer het. Van hom kom die gereeld aangehaalde uitspraak: "As alle kulture gelykwaardig is, dan is kannibalisme slegs 'n kwessie van smaak". Hy hou homself egter nie besig met praktiese politiek nie en fokus op die skryf van 'n groot aantal besonderse grondige teksstudies van die filosowe uit die tradisie van die politieke filosofie van Plato tot Heidegger.

Strauss is in 1899 gebore in 'n ortodokse Joodse gesin in Kirchhain (naby Marburg), Hesse, as seun van Hugo Strauss en Jennie David.

Hy studeer aan die Gymnasium Philippinum (waar ook Johannes Althusius en Carl J. Friedrich op skool was) en gedurende sy studentenjare was hy ‘n politieke Sionis. Strauss begin studeer aan die universiteit van Hamburg, waar hy sy doktoraat in 1921 behaal met sy tesis, "Die problem van kennis in die filosofiese doktriene van F. H. Jacobi" ("Das Erkenntnisproblem in der philosophischen Lehre Fr. H. Jacobis"). Hy woon daarna universiteitkursusse by aan die universiteite vanFreiburg en Marburg, insluitende sommige wat aangebied word deur Edmund Husserl en Martin Heidegger.

In 1932 trou Strauss met Marie (Miriam) Bernsohn in Parys. In 1934 emigreer hy na Engeland, waar hy in 1935 'n posisie aan die Universiteit van Cambridge kry. In 1937 emigreer hy na die Verenigde State waar hy vir 'n kort tyd 'n "Research Fellow" in die vak geskiedenis aan die Columbia-universiteit in New York was. Van 1938 tot 1948 was hy hoogleraar politieke filosofie aan die "New School for Social Research" in New York. In 1944 word hy 'n Amerikaanse staatsburger en van 1949 tot 1968 werk Strauss as lid van die fakulteit van die Universiteit van Chicago as hoogleraar in die politieke filosofie.

Die werk van Leo Strauss het 'n kern rol gespeeld in die herevaluering van die politieke filosofie, veral binne die analitiese tradisie. Enkele bekende werke is "Persecution and the Art of Writing" (1952), "Natural Right and History" (1953), "Thoughts on Machiavelli" (1958) en "What Is Political Philosophy?" (1959). Hy bly publiseer tot aan die einde van sy lewe, met 'n boek oor Plato se "Wette", "The Argument and the Action of Plato's "Laws"," as laaste gepubliseerde werk. Hy sterf op 18 Oktober 1973.

Die filosofie van Leo Strauss het met die loop van die tyd ook kritiek ontlok, en so ook wanneer Strauss sy mening uitgespreek het oor die taak of die doel van die filosofie self. 'n Filosoof is vir Strauss enersyds nie 'n analitiese filosoof nie, as sy taak aleenlik daaruit sou bestaan om gewone taalgebruik te analiseer soos John Austin of Ludwig Wittgenstein dit gedoen het nie. Ook volgens hom moet 'n filosoof homself/haarself nie noodsaaklik uitsit oor diep morele en politieke kwessies nie en hierop diep en uitgebreide antwoorde vind nie, soos gedoen deur John Rawls of Jürgen Habermas.

Strauss verstaan daarenteenoor filosofie in sy oudste betekenis, as "philo-sophia" of die liefde vir wysheid (wysbegeerte). Filosofie gaan vir Strauss nie om die formulering van bepaalde oplossings of die verdediging van 'n reeks doktrienes nie, maar gaan om die praktiese soektog na die optimale manier van lewe soos dit deur die Ou Grieke bedink is. Hy assosieer dit veral met die stelling soos ook in Sokrates se denke gevind word, naamlik dat filosofie is om te weet dat jy niks weet nie of selfs nie die grense van die kennis ken nie. Hy skryf:

"Filosofie as sulks is niks meer as die bewustheid van 'n probleem nie, bv., van die fundamentele en omvattende probleem. Dit is onmoontlik om oor die probleem te dink sonder om ingestel te word ten opsigte van mootlike oplossings, veral ten opsigte van een of ander tipiese oplossing. Maar solank as wat daar geen wysheid is nie, maar slegs 'n soeke na wysheid, is die bewyse vir alle oplossings noodgedwonge kleiner as die bewyse van die problem. Dus hou die filosoof op om 'n filosoof te wees die oomblik wanneer die ‘subjektiewe sekerheid’ van die oplossing sterker word as sy bewustheid van die problematiese karakter van daardie oplossing.” 

Die debat tussen Strauss en Alexandre Kojève oor die aard van tirannie is ook bekend. In "On Tyranny: An Interpretation of Xenophon's Hiero" neem Strauss 'n posisie in wat lynreg teenoor Kojève en ander hedendaagse politieke denkers staan; naamlik dat tirannie nie 'n tipiese moderne en hedendaagse verskynsel nie, maar daar is 'n kontinuïteit tussen die ou Griekse begrip, soos wat by Xenophon voorkom, en die moderne vorme van totalitarisme. Gou word die debat ook verruim na dieselfde gesprek oor die doel van die filosofie self. Terwyl Kojève die taak eerder formuleer in terme van die verlange om hierdie idees in praktyk te bring, het Strauss sterk kritiek daarop:

“Ons hoef nie in die diepste wese van enigiemand te delf nie, om te weet dat insoverre die filosoof, weens sy swakheid van vlees, besorg word om herken te word deur ander, hou hy op om 'n filosoof te wees. Volgens 'n streng siening van die klassieke verander hy dan in 'n sofis.”

Strauss het nie in die aktiewe politiek deelgeneem nie, het geen politieke beweging gestig nie, maar gefokus op sy rol as 'n politieke filosoof en akademikus. Hy merk op dat die politieke filosofie, wat hy in 'n sekere sin as die eerste filosofie beskou het, deur die tyd besoedel geraak het deur 'n reeks van "pseudofilosofiese" denke. Hy noem veral denkrigtings soos historisisme, sciëntisme en dialektiese materialisme. Die "suiwerste” vorm van politieke filosofie vind mens volgens hom nog binne die antieke Griekse filosofie. So heg hy waarde aan die diepgang, subtiliteit en die dialektiese karakter van Plato, Aristoteles en Xenophon se denke. Hierdie klassieke politieke filosofie was volgens Strauss direk met die politieke lewe self verbind en alle latere politieke studies slegs indireke en as modifikasie van hierdie "oorspronklike posisie" van die Grieke opgevat moet word. Die taak wat Strauss daarby dan ook op homself neem is, via historiese studies, terug na hierdie oorspronklike posisie te gaan.

Strauss was sowel 'n ondersteuner as 'n kritikus van die liberalisme. Hy kritiseer die moderne liberalisme wat voorrang gee aan individuele vryheid ten koste van historiese waardes soos uitmuntendheid en deug. Strauss argumenteer dat die hedendaagse, relativistiese liberalisme die logiese gevolg was van die filosofiese beginsels van die modernisme soos dit in die Westerse wêreld in die 20ste eeu ontwikkel het. Hy was van mening dat die hedendaagse liberalisme 'n intrinsieke tendens aantoon na relativisme, wat op sy beurt lei tot nihilisme wat hy as gevaar vir die gemeenskap beskou. Tegelykertyd het hy gewaarsku oor moontlikheid van die egalitarisme en die mediokrasie. Sy skeptisisme te opsigte van die kulturele relativisme verwoord hy dikwels tydens sy aanbiedings aan die Universiteit van Chicago teen die einde van die 1950s met die ironiese, gereelde aangehaalde sêding: "As alle kulture gelykwaardig is, dan is kannibalisme slegs ‘n kwessie van smaak".

Terwyl die moderne liberalisme gerig is op die nastreef van individuele vryheid as hoogste doel, sê Strauss dat meer heil in 'n owerheid gevind kan word wat gefokus is op menslike uitmuntendheid en politieke deug. Hy merk op dat denkers van die eerste orde, beginnende by Plato, al besig was met die vraag of goeie en effektiewe politici totaal eerlik kon wees en tegelykertyd tog die beste uitkomste vir die samelewing kon bereik. Strauss vra homself voortdurend af in welke mate vryheid en uitmuntendheid saam kan bestaan.

Met dit in die agterkop vra Strauss van sy lesers om hulself af te vra of leuns om die beswil (Plato) geoorloof is om die samelewing byeen te hou en te lei. Is sommige nie ten volle bewysbare mites verkondig deur wyse leiers, noodsaaklik om die meeste mense doel en rigting te gee en so 'n stabiele gemeenskap te verseker? Of kan 'n gemeenskap sonder meer floreer op die basis van die ‘dodelike waarheid’ (Nietzsche) beperk tot wat ons met sekerheid kan weet?

Hoewel Strauss geen definitiewe antwoord op hierdie vrae gegee het nie, neig hy na die eerste. Hy sien die liberale idee van individuele vryheid as die oorsaak dat mense alles uiteindelik in twyfel gaan trek insluitende waardes en morele norme. In plaas daarvan laat mense hulself lei deur die egoïstiese wense met as gevolg dat die waardes wat die gemeenskap bymekaarhou verval. Politici het inderdaad 'n taak om sterk en inspirerende mites te skep wat nie noodsaakliker wyse waarheidsgetrou is nie, maar wel die noodsaaklike illusies skep om die gemeenskap byeen te hou.




</doc>
<doc id="127149" url="https://af.wikipedia.org/wiki?curid=127149" title="Tetrose">
Tetrose

'n Tetrose is 'n monosakkaried met 4 koolstofatome. Dit kan óf 'n aldehied funksionele groep hê, as die karbonielgroep in posisie 1 is (aldotetrose) óf 'n ketoon funksionele groep, as die karbonielgroep in posisie 2 is (ketotetrose).Die aldotetrose het twee chirale sentrums (asimmetriese koolstofatome) en dus is 4 verskillende stereoisomere moontlik. Daar is twee stereoisomere wat in die natuur voorkom: die enantiomere van erythrose en threose met die opset - die enantiomere kom nie in die natuur voor nie. Die ketotetroses het slegs een chirale sentrum en dus is daar slegs twee moontlike stereoisomere: erythrulose (- en -vorm). Weereens is slegs die enantiomeer in die natuur teenwoordig.


</doc>
<doc id="127155" url="https://af.wikipedia.org/wiki?curid=127155" title="2017 Aboe Dhabi Grand Prix">
2017 Aboe Dhabi Grand Prix

Die 2017 Formule Een Aboe Dhabi Grand Prix het op 26 November 2017 op die Yas Marina-renbaan in Aboe Dhabi plaasgevind. Dit was die twintigste en laaste wedren van die 2017-kampioenskapseisoen gewees.

Pirelli het die volgende bande aan alle spanne beskikbaar gestel in Aboe Dhabi.


</doc>
<doc id="127156" url="https://af.wikipedia.org/wiki?curid=127156" title="Cosenza (provinsie)">
Cosenza (provinsie)

Cosenza (Italiaans: "Provincia di Cosenza") is 'n provinsie geleë in die suidelike Italiaanse streek van Kalabrië. In die noorde grens dit aan die provinsies Potenza en Matera, wat deel uitmaak van die Basilicata- streek. In die suide is die Calabriese provinsies Catanzaro en Crotone. Cosenza is aan beide kante langs die see begrens; die Tirreense See in die weste en die Ioniese See in die ooste.


</doc>
<doc id="127157" url="https://af.wikipedia.org/wiki?curid=127157" title="Cosenza">
Cosenza

Cosenza is die hoofstad en grootste stad van die provinsie Cosenza in die streek Kalabrië in Italië.


</doc>
<doc id="127158" url="https://af.wikipedia.org/wiki?curid=127158" title="Vimeo">
Vimeo

Vimeo is 'n video-deel webwerf waar gebruikers videos kan oplaai, deel en kyk. Dit was die eerste videodeelwebblad wat hoëdefinisievideo (vanaf Oktober 2007) ondersteun het.

Vimeo is in November 2004 deur Jake Lodwick en Zach Klein gestig. Die naam Vimeo is geskep deur Lodwick, as 'n speling op die woorde "video" en "my". Vimeo is ook 'n anagram van die Engelse woord "movie". IAC het Vimeo gekoop in Augustus 2006 as deel van sy verkryging van "Connected Ventures". In Januarie 2009 het Dae Mellencamp by IAC aangesluit as hoofbestuurder van Vimeo. Sy het gedien as die Hoof Uitvoerende Beampte tot 19 Maart 2012, toe Kerry Trainor by Vimeo as Hoof Uitvoerende Beampte oorgeneem. In 2017 bevorder IAC die algemene bestuurder Anjali Sud as die Hoof Uitvoerende Beampte.

Vanaf Desember 2013 lok Vimeo jaarliks meer as 100 miljoen unieke besoekers per maand, en beskik dit oor meer as 22 miljoen geregistreerde gebruikers. Vyftien persent van Vimeo se verkeer kom van mobiele toestelle. Vanaf Februarie 2013 is Vimeo verantwoordelik vir 0,11% van alle Internet bandwydte, ver agter ander video-deel webwerwe soos YouTube en Facebook. Die gemeenskap van Vimeo sluit onafhanklike rolprentmakers en hul ondersteuners in. Die Vimeo gemeenskap het die naam "Vimeans" aangeneem, wat iemand van die Vimeo-gemeenskap beteken wat gewoonlik aktief is en op 'n gereelde basis met mede-gebruikers omgaan. Die Wit Huis plaas hoë-definisie weergawes van sy uitsendings op Vimeo. Vimeo het gehelp om verkeer van "Improv Everywhere" se bedieners af te laai nadat nuwe grappe aangekondig is, en bied steeds die meeste van hul video's aan. Vimeo was ook die oorspronklike ligging van Noag Kalina se ""everyday"" video, 'n gewilde virale video.

Op 21 Julie 2008 het Vimeo aangekondig dat dit nie meer speelvideo's sal toelaat nie. Vimeo noem 'n paar redes, insluitend die buitengewoon lang duur van die speelvideo's die wagtyd van die transkodeerder behou het; bestaande speelvideo's is geskrap op 1 September 2008. Die verbod is in Oktober 2014 opgehef. Tot dan is al die nuwe oplaaisels onderworpe aan die reël, maar "machinima" video's met hul eie storie was toegelaat.

In Desember 2014 het Vimeo 4K ondersteuning ingestel, alhoewel dit net aflaai toegelaat as gevolg van die lae markpenetrasie van 4K-skerms op daardie tydstip. Stroming van 4K-inhoud het die volgende jaar geloods, saam met ondersteuning van adaptiewe bitkoers stroming. In Maart 2017 het Vimeo 360 graad video ondersteuning bekendgestel, insluitende ondersteuning vir virtuele realiteit platforms en slimfone, stereoskopiese video, en 'n aanlynvideoreeks wat leiding gee oor die verfilming en die vervaardiging van 360-graad video.

Op 2 Mei 2016 het Vimeo die verkryging van VHX aangekondig, te wete 'n platform vir premium-inskrywing video kanale.

Op 26 September 2017 het Vimeo aangekondig dat dit 'n lewende stroming platform daar sou stel, en dat dit die bestaande diens, "Livestream," verwerf het, om Vimeo se verwante personeel en tegnologie te versterk. 

Op 9 Oktober 2007 het Vimeo ondersteuning vir hoëdefinisie afspeel in 1280×720 (720p) aangekondig, en word dus die eerste videodeel webwerf om verbruikers HD te ondersteun. Opgelaaide HD-video's is outomaties omgeskakel na 720 / 30p VP6 Flash-video. Sedert Augustus 2010 is alle video's gekodeer in H.264 vir HTML5 ondersteuning. Alle video's wat voorheen opgelaai is, is weer geënkodeer. Nie-Plus-gebruikers kan tot 500 MB video's per week en tot een HD video per week oplaai (Bykomende HD-video's wat binne dieselfde week opgelaai is, word na SD geënkodeer).

Nie-HD-video's word geherkodeer teen 'n maksimum van 30 rame/s, maar ly in die algemene video beeldkwaliteit, wat in lyn is met die lae bitkoers vir video's in die 640 × 360 grootte. Gewoonlik word die video-inhoud geherkodeer teen 'n bitkoers van 0,5 Mbit/s. Dit is nie genoeg om die fyn besonderhede te reproduseer wat van, bv., 'n verbruikersvideokamera of 'n slimfoon verwag sou word nie.



</doc>
<doc id="127160" url="https://af.wikipedia.org/wiki?curid=127160" title="Jacques Pauw">
Jacques Pauw

Jacques Pauw is 'n Suid-Afrikaanse ondersoekende joernalis. Hy was medestigter van en joernalis vir die anti-Apartheid-koerant "Vrye Weekblad" en uitvoerende vervaardiger van die Suid-Afrikaanse Uitsaaikorporasie se aktuele nuusprogram "Special Assignment".



</doc>
<doc id="127162" url="https://af.wikipedia.org/wiki?curid=127162" title="Rovaniemi">
Rovaniemi

Rovaniemi (Fins: [roʋɑˈniemi] ) is 'n stad en munisipaliteit van Finland. Dit is die administratiewe hoofstad en kommersiële sentrum van Finland se noordelike provinsie, Lapland. Dit is ongeveer 6 kilometer suid van die Arktiese Sirkel geleë en lê tussen die heuwels van Ounasvaara en Korkalovaara, by die samevloeiing van die Kemijoki en sy sytak, die Ounasjoki. Die stad en die omliggende "Rovaniemen maalaiskunta" (Landelike munisipaliteit van Rovaniemi) is op 1 Januarie 2006 in een entiteit gekonsolideer. Die nuwe munisipaliteit het 'n oppervlakte van 7,581,86 vierkante kilometer, waardeur dit die grootste stad in die Europese Unie per land is. Rovaniemi het 'n geskatte bevolking van 62,000.

Die rova-deel in die naam Rovaniemi word dikwels beskou as van Saamiese oorsprong, aangesien "roavve" in Saami 'n beboste rif of heuwel of die plek van 'n ou bosvuur aandui. In Suid-Saami-dialekte beteken dit egter 'n hoop klippe, 'n rots of 'n groep rotse in 'n stroomversnelling of selfs 'n sauna-stoof. Die niemi-deel van die naam beteken "kaap". Verskillende spellings sluit in Inari Sami: Ruávinjargâ; Noordelike Sami: Roavenjárga en Roavvenjárga; Skolt Sami: Ruä'vnjargg.

Periodieke opruiming van nuwe grond vir landbou en die beoefening van Sny-en-brand-landbou het ongeveer 750-530 vC begin. Artefakte gevind in die gebied dui daarop dat 'n toenemende aantal reisigers uit Karelië in die ooste, Häme in die suide en die kus van die Arktiese Oseaan in die noorde vanaf 500 nC daarvandaan moet kom. Die Sami word beskou as Lapland se mees inheemse bestaande bevolking.

Dit word eers in 1453 in die amptelike dokumente genoem. Dit is effektief as 'n stel klein dorpe waarvan die inwoners hul hoofsaaklik in landbou en veeteelt verdien het - met visvang en jag die belangrikste uitlopers.

Die uitbuiting van Lapland se natuurlike hulpbronne in die 1800's het Rovaniemi se groei versterk. Uitgebreide houtkappery en goudstormloop het duisende mense na Lapland gelok. Namate die mynbou van natuurlike hulpbronne toegeneem het, het Rovaniemi die sakesentrum van die provinsie van Lapland geword.


</doc>
<doc id="127163" url="https://af.wikipedia.org/wiki?curid=127163" title="Louis Karol">
Louis Karol

Louis Karol (gebore 30 Junie 1928) is ’n Suid-Afrikaanse argitek.

Hy is in Litaue gebore en het in 1936 saam met sy Joodse gesin na Suid-Afrika geïmmigreer. Pas nadat hy aan die Universiteit van Kaapstad afstudeer het, het hy in 1952 sy eie praktyk geopen. Sy firma het twee pryse van die Instituut van Argitekte gewen, een vir ’n skool en die ander vir ’n kantoorblok. Van sy prestigeprojekte sluit die hotelle Cape Grace, Table Bay en Cape Sun in. 



</doc>
<doc id="127165" url="https://af.wikipedia.org/wiki?curid=127165" title="Sarah Gertrude Millin">
Sarah Gertrude Millin

Sarah Gertrude Millin (gebore Liebson 19 Maart 1889 – Johannesburg, 6 Julie 1968) was ’n Suid-Afrikaanse skrywer.

Millin is gebore in Žagarė, in die Kowno-goewerneurskap in die destydse Russiese Ryk (nou Litaue) as een van ’n gesin met sewe kinders. Vyf maande later het haar ouers, Isaiah en Olga, na Suid-Afrika geïmmigreer as van die 40 000 Jode uit Litaue en omstreke wat van 1881 tot die begin van die Eerste Wêreldoorlog na Suid-Afrika gekom het.

Die gesin het hulle op Beaconsfield by Kimberley gevestig. In 1894, toe sy ses jaar oud was, het hulle na die diamantdelwery aan die oewers van die Vaalrivier in Griekwaland-Wes verhuis, waar haar vader ’n winkel geopen het. Dié omgewing sou as die agtergrond van baie van haar skryfwerk dien, wat ’n liefde getoon het vir die Suid-Afrikaanse landskap en ’n afkeer van die armoede en haglike omstandighede waaronder die meeste delwers gewoon het.

Nadat sy in 1904 aan die Hoër Meisieskool Kimberley gematrikuleer het, het sy besluit om nie 'n beurs te aanvaar om haar naskoolse studie aan die Suid-Afrikaanse Kollege in Kaapstad voort te sit nie, maar om musiek in Kimberley te studeer. Sy het ’n klavieronderwysdiploma verwerf, maar nooit dié loopbaan beoefen nie. Reeds van die ouderdom van ses jaar af was sy daarvan oortuig dat sy bestem was om ’n skrywer te wees; van kleins af het sy kortverhale geskryf. Van haar eerste werke het in die jare van 1910 tot 1912 in koerante verskyn.

Op 1 Desember 1912 is sy getroud met Philip Millin en het die paartjie hulle in Johannesburg gevestig. Philip, ’n advokaat wat later ’n regter in die hooggeregshof geword het, het haar aangespoor om haar droom van ’n skrywersloopbaan te bewaarheid. Hy is oorlede weens hartversaking terwyl Millin pas begin skryf het aan haar outobiografie, "The Measure of My Days". Dit het haar diep geraak. Sy is in Johannesburg oorlede.



</doc>
<doc id="127166" url="https://af.wikipedia.org/wiki?curid=127166" title="Matterhorn">
Matterhorn

Matterhorn (Duits: "Matterhorn", [ˈmatərˌhɔrn]; Frans: "Mont Cervin", [mɔ̃ sɛʁvɛ̃]; Italiaans: "Cervino", [ˈtʃerˈviːno]) is 'n berg in die Alpe wat op die waterskeiding en grens tussen Switserland en Italië geleë is. Dit is 'n groot, byna simmetriese piek in die Penniniese Alpe wat 4 478 meter hoog is; dit is een van die hoogste bergpieke in die Alpe en Europa.


</doc>
<doc id="127168" url="https://af.wikipedia.org/wiki?curid=127168" title="Jode in Benoni">
Jode in Benoni

Met die mynwerkers wat lone ontvang en op negosie wil bestee, was daar ook handelaars nodig om in hierdie behoeftes te voorsien. Die meeste handelaars was aanvanklik slegs Engelse, Walliesers en Skotte, maar daar was ook altyd Jode in Benoni om hieraan te voldoen.

So was die eerste Jood wat by Benoni aangekom het Max Ginsberg. Hy het in 1892 'n winkel in Benoni oopgemaak en was 'n bemiddelde man wat in staat was om sy brandarm neef van Litaue, Smulovitz, by te staan om sy eie saak te begin en handel te dryf met artikels wat hyself nie hanteer het nie. Smulovitz kon nie Engels of Afrikaans praat nie en moes hom maar sukkel-sukkel deur middel van gebare verstaanbaar maak, voordat hy later Engels geleer het deur Engelssprekende klante te vra om die onderskrifte van illustrasies vir hom voor te lees. Al gaandeweg het hy so geleer. Smulovitz het saans in sy winkel op die grondvloer geslaap, en sy etes moes hy voorberei op 'n stoof in die middel van die vertrek sonder skoorsteen. Sy saak het net mooi op dreef gekom toe oorlog tussen die Transvaal en Brittanje aan die kom is. Die bestuur van die Kleinfonteinmyn het aangebied om sy voorrade in die mynpakkamer toe te sluit. Hy kon nog 'n geleentheid op 'n beestrok kry wat op pad na Kaapstad toe was.

Met Smulovitz se terugkeer na die oorlog (soos die meeste Jode wat voor die oorlog besighede op Benoni gehad het), moes hy vind die pakkamer is geplunder. Om sake te vererger het sy vennoot wat voor hom teruggekom het die onmin van die Johannesburgse groothandelaars op die hals gehaal - hulle het geweier om krediet aan hom toe te staan. Uiteindelik kon wel een oorreed word om hom geld voor te skiet om voorrade aan te koop. Toe sy voorraad uitverkoop was, het hy sy skuld in Johannesburg gaan betaal en meer ware gekoop. Soggens om vieruur het Smulovitz sy winkel oopgemaak om limonade aan die Sjinese mynwerkers te verkoop wat van hul nagskof afkom en saans het hy om tienuur weer sy winkel gesluit - hy het dus agttien uur per dag gewerk. Op hierdie wyse het hy vir hom 'n groot saak opgebou, vir hom eiendom in die hartjie van Benoni gekoop en sy naam deur eensydige akte na Samuels laat verander. Hy het as gesiene burger van die myndorp gesterf.

Die uitbreiding van die goudmynbedryf het nog baie ander Jode na Benoni getrek. Die geleerde Jode was in staat om met die mynamptenare te onderhandel. Dié was weer tog te bly om die bestuur van mynkonsessiewinkels aan die Jode toe te sê, aangesien die mynamptenare neergesien het op die "Bantoe-handel" en dit beskou het as "uiters geskik vir die Jode". Prysonderhandeling met die swart mynerklantebasis was hul forte. Die toenemende handel het nog winkelklerke regverdig, en nog familielede uit Litaue is laat kom. Die nefies en niggies het oor en weer met mekaar Jiddisj gepraat, terwyl die Litauer (wat geen Afrikaans of Engels magtig was nie) gou 'n Nguni-taal aangeleer het om sy klante beter te verstaan. 

Die Litause Jode het feitlik nooit kontak met dié buite die kampongs gehad nie. 'n Beroep is op die Jode van Benoni gedoen om hulle na hul huise uit te nooi, maar dit het nie geslaag nie, omrede daar maar 'n standverskil tussen die Engelse Jode (die meestal gegoede immigrante uit Kaapstad of Londen) van Benoni en die Litause Jode van die myne ontstaan het. Dit het op sy beurt weer die Litause Jode ter wille van aanvaarding genoop om te verengels. Soos meer geld beskikbaar geraak het, is die kinders na staatskole toe gestuur, en indien die seun skrander en die geld genoeg was, kon hy selfs universiteit toe gestuur word om in die Medisyne, Tandheelkunde of Regte te studeer. Dit sou sy sosiale status en mobiliteit net verder verbeter. Indien die omstandighede minder gunstig was, is hy na 'n tegniese kollege gestuur om as oogkundige of apteker opgelei te word. Die rede hiervoor was eenvoudig: daar sou in die afsienbare toekoms beslis 'n tekort aan professionele ambagslui in die gebied wees.

Terwyl Max Ginsberg in 1906 sy dienste vir die gesondheidsraad aangebied het, het Israel Kuper (op tienjarige leeftyd in 1893 in Suid-Afrika aangekom en later die eerste Joodse burgemeester van Benoni in 1917 geword) hom as regsgeleerde in 1908 op Benoni kom vestig. Kuper raak in die 1914-staking op die dorp betrokke en is tronk toe gestuur nadat Jan Smuts die krygswet afgekondig het. Hoewel hy sy invloed as regsgeleerde en raadslid kon laat geld het, het hy eerder die 21 dae in die tronk vertoef. Al die munisipale dokumente wat hy moes onderteken is na die tronk op Boksburg gebring. Hy is saam met die ander stakers op 'n Saterdag vrygelaat, en as ortodokse Jood het hy die aanbod om na Benoni te ry van die hand gewys en sy sabbatsreis te voet afgelê.

Morris Nestadt (ook later burgemeester van Benoni) moes weer op die moeilike manier sy pad boontoe vind: sy vader, Jacob Nestadt, was 'n saalmaker van beroep wat in die grootste armoede in Kaapstad gewoon het, nadat hy nie toegelaat is om voet aan wal in Kaapstad te sit nie; 'n epidemie het pas op die skip uitgebreek. Jacob Nestadt laat sy gesin in 1892 agter om na Fordsburg, Johannesburg sy geluk op die proef te stel. Toe sy vrou later by hom aansluit, is Morris in 'n klein agterkamertjie gebore. Die gesin het in 1904 op Benoni aangekom. Morris doen as tienjarige aanvanklik werk as koerantverkopertjie. Hy verlaat die skool op 14-jarige ouderdom om as klerk in diens gestel te word by die New Modderfontein-goudmyn. Toe 'n verhoging hom geweier is, gaan werk hy op Benoni by die Skot George Rennie (self iemand wat vroeër hierdie myn verlaat het) wat 'n eiendomsagentskap op die been gebring het. Terwyl Nestadt hierdie agentskap agtergelaat is om te behartig, het hy ook Boekhou by W. D. Wells begin loop en terselfdertyd vier stelle boeke vir twee kafees, 'n loodgieter en 'n klerewinkel gehou. Altesaam het dit sy werksdag tot sestien ure verleng.

In die dorp wat besig was om uit te brei en welvarend te word, het die Jode se spekulasie met groot saketransaksies en sake-eiendomme meestal suksesvol verloop. Teen 1968 behoort die meeste van die sake-eiendomme in die middestad, asook die groter woonstelblokke, aan die Jode.


</doc>
<doc id="127170" url="https://af.wikipedia.org/wiki?curid=127170" title="Weg!">
Weg!

Weg! is 'n Afrikaanse taal buitelug- en reistydskrif. Dit is die eerste keer in April 2004 gepubliseer en word deur die Media24-afdeling van Naspers besit. Die tydskrif fokus op bekostigbare bestemmings in Suid-Afrika en die res van Afrika.

Benewens reisartikels, bevat die tydskrif ook fotografiese portefeuljes wat op natuur en resepte fokus, sowel as motor-, boek-, musiek- en buitelugtoerusting resensies.

Die oorspronklike naam van die tydskrif was Wegbreek, maar dit was gedwing om sy naam te verander na 'n hofsaak met Ramsay, Son & Parker, die uitgewers van die mededingende Getaway-tydskrif.

In Februarie 2006 het die tydskrif 'n sirkulasie van 77.174 behaal (soos geouditeer deur die Ouditburo van Sirkulasiesyfers van Suid-Afrika), wat dit die grootste buitelug- en reistydskrif in enige taal in Suid-Afrika maak. Hierdie posisie is gekonsolideer deur die bekendstelling van sy Engelse taal suster tydskrif, Go! in Junie van dieselfde jaar, wat gelei het tot 'n gesamentlike sirkulasiegetal van 113,248 teen November 2006.

In Desember 2006 is WegSleep, 'n voormalige karavaan- en kampaanvulling, as 'n onafhanklike tydskrif bekendgestel.

Die stigterredakteur van die tydskrif was Bun Booyens. Hy is in 2010-2013 deur Barnie Louw opgevolg as redakteur, en toe Pierre Steyn vroeg in 2014.

In 2011, Weg! het sy eerste losstaande reiskaart van die Baviaanskloof deur die in-huis kartograaf François Haasbroek vervaardig. Sedertdien het die tydskrif gedetailleerde reiskaarte van Namibië en die Krugerwildtuin gepubliseer.

Die tydskrif het verskeie toekennings ontvang, insluitend:



</doc>
<doc id="127173" url="https://af.wikipedia.org/wiki?curid=127173" title="Makhonjwaberge">
Makhonjwaberge

Die Makhonjwaberge, ook bekend as die Barbertonse Groensteengordel of Barbertonse Bergland, is 'n reeks van klein berge en heuwels wat 'n oppervlakte dek van 60 km, waarvan ongeveer 80% in Mpumalanga is, 'n provinsie van Suid-Afrika, en die res in die naburige Eswatini.

Die gebied wissel in hoogte van 600 tot 1 800 m bo gemiddelde seevlak. Dit het 'n aantal rotsagtige heuwels, met klam gras hooglande en beboste valleie. Die streek lê in die Barberton se sentrum van endemisme. Die gemiddelde jaarlikse neerslag is 600–1 150 millimeters (24–45 dm), met nat somers en droë winters.

Die berge lê op die oostelike rand van die Kaapvaal Craton. Die reeks is die beste bekend vir die feit dat dit van die oudste blootgestelde rotse op die Aarde bevat, na raming tussen 3,2 en 3,6 miljard jaar oud, wat dateer uit die Paleoarchean. Die bergreeks se uiterste ouderdom en uitsonderlike bewaring het sommige van die oudste onbetwiste tekens van lewe op aarde opgelewer en bied insig in die vyandige aard van die Prekambriese omgewing waaronder lewe ontwikkel het. Dit het gelei tot die gebied wat andersins bekend staan as die "Ontstaan van lewe".

Die reeks is ook bekend vir sy goudneerslae en 'n aantal komatiites, 'n ongewone tipe ultramafiese vulkaniese rots genoem na die Komatirivier wat deur die gordel vloei.

In April 2014 het wetenskaplikes bewyse berig van die grootste aardse meteoriet impak gebeurtenis tot op hede, naby die gebied. Hulle beraam dat die impak ongeveer 3,26 miljard jaar gelede plaasgevind het en dat die impak ongeveer 37 en 58 km (23 tot 36 km) breed was. Die krater as gevolg van hierdie geleentheid, as dit nog bestaan, is nog nie gevind nie.

Swazi's en ander pastorale mense het waarskynlik hul vee daar laat wei, maar nie in groot getalle, tot en met die aankoms van Europese setlaars in die 1860's. Goud was ontdek naby Kaapsehoop in 1875, maar dit was die vonds deur George Barbier en sy neefs Fred en Harry Barbier wat aanleiding tot 'n goudstormloop in 1884 gegee het en gelei het tot die stigting van die dorp Barberton. Dit was later oorskadu deur die Witwatersrand goudstormloop van 1886.

Ekonomies gesproke is mynbou besig om af te neem en die belangrikste aktiwiteite is nou bosbou en weiding. Kommersiële plantasies groei denne en bloekombome.

In 2009 is 'n voorlegging gedoen vir die streek se klassifikasie as 'n wêrelderfenisgebied. In 2018 is dit deur Unesco as wêrelderfenisgebied gelys.


</doc>
<doc id="127174" url="https://af.wikipedia.org/wiki?curid=127174" title="A.A.S. le Fleur">
A.A.S. le Fleur

Andries Abraham Stockenström le Fleur (2 Julie 1867 - 11 Junie 1941) was 'n visioenêre Griekwa leier.

Daar besonders min primêre bronne beskikbaar oor die lewe van Andries Abraham Stockenström le Fleur. Te veel van wat oor hom bekend is, is van popularistiese skrywes en dikwels is dit gebaseer op blote hoorsê en oorleweringe. Daar is byvoorbeeld bewerings dat Andries le Fleur se oupa ‘n Franse sendeling was wat iewers in die 1820’s getroud is met ‘n vrou uit Madagaskar maar daar kon geen bevestiging gekry word van enige Franse sendeling met die van le Fleur wat in Suider-Afrika was in daardie tydperk nie. ‘n Moontlikheid was dat Abraham le Fleur die seun van ‘n Franse droster was wat hom iewers in die 1820’s teen Outenikwarivier tuis gemaak het. Nog ‘n onbewese stelling is dat sy ma ‘n Skotse edelvrou was van die Graaf Reinet-distrik met die naam van Annie Reed maar ook dit kan nie histories bevestig word nie. ‘n Moontlikheid is dat Annie Reed die afstammeling van sekere Reed en ‘n Khoe-San vrou was en dat hulle ook woonagtig teen die Outeniekwarivier was. Wat ons weet is dat die Kneg se vader iewers in 1826 in die distrik van Uitenhage gebôre is en die naam Abraham gekry het.

Volgens gerugte was Abraham le Fleur deel van die strydmagte onder bevel van Luitenant-Goewerneur Andries Stockenström tydens die Sewende Grensoorlog in die Ooskaap gedurende 1846 – 1847 (Andrew le Fleur. Cape Slawery Blog). Abraham kon toe 21 jaar oud gewees het en ons weet dat baie soldate van Khoe-San oorsprong in die magte van kolonel Stockenström was. (Andries Stockenström. Wikipedia Free Encyclopedia) Volgens gerugte het Abraham le Fleur die lewe gered van kol Andries Stockenström en toe het Stockenström vir hom gesê dat hy eendag ‘n seun sou hê en dat hy hom die naam “Andries Stockenström” moes gee. (Belcher, R. 1986)
In 1856 was Abraham le Fleur doenig in die Port Elizabeth omgewing waar daar klagtes van o.a. bedrog en diefstal teen hom gelê is. (Besten. 2006: 53) Abraham ontvlug na Philippolis in die “Trans-Oranje” waar hy iewers teen die einde van 1856 aangekom het. Of hy toe reeds getroud was met Annie Reed is onseker maar hulle tweede seun, Andries Abraham Stockenström le Fleur is op die 2de Julie 1867 gebore te Herschell naby die huidige Aliwal-Noord.

Abraham was met die geboorte van Andries woonagtig in Rouxville se distrik en was ‘n vooraanstaande wamaker. Hy kon reeds voor 1860 die persone vergoed wat hy bedrieg het of van wie hy gesteel het want in die hofsake wat op die 1ste Oktober 1860 gehou is in die rondgaande hof te Port Elizabeth is die klagtes teen hom teruggetrek.

Abraham was deel van die kommissie wat Adam Kok III (1811 – 1875) aangewys het om in 1859 ‘n nuwe woongebied vir die Griekwas te gaan soek en tree ook op as sekretaris vir Adam Kok. Om een of ander rede het Abraham nie die trek van die Griekwas na die “Niemandsland” in die huidige Kokstad omgewing meë gemaak nie. (1862 – 1863) (History of Griqua Nation) Miskien was dit omdat die le Fleur’s as mede-burgers van die blanke boere in die Trans-Oranje behandel is (Besten. 2006: 54) Ongeveer 20 jaar verloop voordat Abraham le Fleur en sy gesin op 13 Julie 1885 aankom in Kokstad. (Servant of God. 2003: 5). Kort daarna verhuis hulle na Ongeluksnek waar Abraham ‘n slagtery, bakkery en algemene handelaarswinkel begin. (Andrew le Fleur. Cape Slawery Blog)
Abraham was reeds in 1884 deur Margarete – die weduwee van Adam Kok die Derde gevra om op te tree as haar sekretaris en om die Griekwas in Griekwaland-oos te kom help wat in haglike toestand verkeer het. (Besten 2006: 54) Onmiddellik na sy aankoms in Griekwaland-oos het Abraham dan ook betrokke begin raak in allerhande hofsake en ander politiese bedrywighede wat die Griekwa-mense aangegaan het.

Volgens eerwaarde Dower wat sedert 1870 woonagtig in Griekwaland-oos was het Abraham sy seun Andries diepgrondig beïnvloed. Hy skrywe o a “Thereafter Andries le Fleur took up his father’s old song... The father contended himself with words, speeches, despatches, protests, memorials, lecture, threats; the son prepared for action...He suffered from head-swelling.” (Dower. 1978: 123)
Kort voor Andries se 22ste verjaarsdag was hy in die berge naby Matatiele opsoek na sy vader se esels wat weggeraak het. Op die 9de Mei 1889 hoor hy ‘n stem wat met hom praat en hom beveel om die verlore beendere van Adam Kok bymekaar te gaan maak en die Griekwavolk op te roep om een volk te wees. (Besten 2006: 60). Hierdie was beslis die katarsis-oomblik in A A S le Fleur se lewe en die begin van sy opdrag om as “Die Kneg” op te tree. (Servant of God. 2003: 5).
Sedert daardie tyd verwys Andries na homself as “Andrew”. (Andrew le Fleur. Cape Slawery Blog) Die ouer inwoners van Griekwaland-oos het hom egter steeds “Andries” genoem. (Dower. 1978: 123) (History of Griqua Nation.) Teen 1890 vestig Andries hom in Matatiele waar hy saam met sy ouer broer Thomas die besigheid “Le Fleur Brothers. Wagon Builders and Black Smiths” begin. In die begin van 1894 neem hy die sekretaris-pos van sy pa oor en begin voltyds vir die Griekwavolk werk. Op die 24ste Februarie 1894 bedank hy daarom as vennoot van die “Le Fleur Brothers” 

Daar is onsekerhede oor wanneer presies hy in die huwelik tree met Rachel Susanna Kok. Party geskrifte beweer dit was in 1896 (Belcher. 1986) of in 1897(Andrew le Fleur. Cape Slawery Blog). Wat ons wel weet is dat hy iewers getroud is met Rachel, die jongste dogter van Muis Kok – die jonger broer van Adam Kok die Derde. (Belcher. 1986) Dis was nadat hy in 1895 lid geword het van die Griekwa-kerk in Kokstad. Eerw Dower beweer dit was om politiese aansien te verkry dat hy lidmaat geword het. (Dower. 1978: 166). Die artikel in die Cape Slawery Blog beweer dat na sy kerklidmaatskap en huwelik met Rachel is Andries verkies tot leier van die Griekwas en opvolger van Adam Kok die Derde. 
Skynbaar was die huwelik aanvanklik nie so gelukkig nie. Rachel was ‘n huishulp in die pastorie van Eerw Dower en was volgens hom ‘n stil en hardwerkende vrou wat nie erg gehad het aan haar man se “dromerye” en skelmstreke nie. (Dower. 1978: 123) Cloete bevestig dit en skrywe dat die Kok familie kwaad was vir Andries weens die Griekwa Rebellie van 1897 en toe vir Rachel probeer oorhaal het om haar man te verlaat.(Cloete. 1986: 75). Sy het egter getrou aan hom gebly en later jare het sy baie eer ontvang as “Moeder van die Griekwavolk” (Cloete. 1986: 75)

Verdere openbaring. 
Net soos in sy vroeëre jare word ook hierdie tyd gekenmerk deur baie weersprekings. Aan die eenkant is daar die amperse “helde-verering” van Andries deur sy aanhangers maar die min beskikbare historiese feite weerspreek baie van hierdie bewerings. Volgens die pamflet versprei deur die Griekwagemeenskap (Servant of God. 2003: 6) is Andries verkies tot leier van die Griekwavolk in Junie 1894 na die dood van Muis Kok wat by sy broer Adam Kok die Derde oorgeneem het. Belcer beweer ook soiets (Belcher. 1986) maar die feit is dat Adam Kok die Derde reeds op die 30ste Desember 1875 gesterwe het. Daarna is Muis Kok aangewys as die leier (Andrew le Fleur. Cape Slawery Blog) maar hy sterwe tydens die Griekwa Rebellie van 1879. Dus was daar ‘n tydperk van ongeveer vyftien jaar wat die Griekwavolk geen leier gehad het nie.

Eerwaarde Dower wat sedert 1876 predikant in Kokstad was, skrywe dat drie dae na Adam Kok die Derde se dood – dus op die 3de Januarie 1876, is Cornelius van der Westhuizen verkies as leier. (Dower. 1978: 59) Die Kaapse regering het egter nie sy verkiesing aanvaar en verklaar dat Griekwaland-oos in die toekoms as deel van die Kaapkolonie geadministreer word. (Dower. 1978: 154)
Volgens Andries se eie getuienis soos aangehaal in die Kokstad Advertiser van 4 Maart 1894 (Besten 2006: 73) was daar baie persone wat beweer het hulle is die verkose leier van die Griekwas o a Ludovick Kok, Gert Rex Kok, Cornelius de Bruin en mev Sophia de Vries. Volgens die Kaapse regeringsdokumente gedateer die 18de Julie 1898 was Cornelius de Bruin die aangewese “hoofman” van die Griekwas wat wettig op ‘n openbare vergadering van Griekwas gekies is. (Besten 2006: 73)

Wat ons wel weet is dat Andries op 24 Februarie 1894 bedank het uit die vennootskap van “Le Fleur Brothers” in Matatiele en daarna voltyds begin werk het vir die Griekwasaak. (Besten 2006: 60) Volgens bewerings in die pamflet “Servant of God” wat deur die Griekwa gemeenskap uitgegee word, het Andries Kaapstad tussen September en Desember 1894 besoek in ‘n poging om die eise van beswaarde Griekwas onder die aandag van die Kaapse Regering te bring. (2003: 6). Teen April 1895 het Andries reeds 349 verklarings van Griekwas afgeneem wat hy aan magistraat Walter Stanford (1850 – 1933) voorgelê het in ‘n poging om die vervreemde Griekwa gronde terug te kry. (Dower. 1978: 166) Hy het verskeie hofsake namens Griekwas gemaak teen blankeboere maar daar het niks van die sake gekom nie. Beinart & Bundy (1987: 57) som die optredes van Andries baie mooi op “There is no doubt that le Fleur himself put forward claims to authority and developed visions of leadership. He achieved some legitimacy not only through his vigorous purseud of land claims but also through his marriage into the Kok familiy.”

Op 17 Desember 1896 stel magistraat Stanford voor dat die Griekwas verhuis na Matabeleland in Rhodesië. Andries was ten gunste daarvan maar hy kon nie die Griekwas oorhaal nie want op ‘n vergadering van die Griekwa Komitee op die 26ste Desember 1896 is die voorstel afgekeur. (Besten 2003: 76) In November 1897 het hy ‘n brief aan Goewerneur Alfred Milner (1852 – 1925) geskrywe waarin hy die eise herhaal het en die Kaapse regering gewaarsku het van opstande en gewapende optredes as hulle nie gehoor gee aan die Griekwa eise nie. (Beinart & Bundy. 1987: 66) Andries vergader ‘n groep militante Griekwas, veral jeugdiges om hom en gaan op die 28ste November 1897 oor tot gewapende opstand. (Andrew le Fleur. Cape Slawery Blog). Die Kaapse regering het onmiddellik die Cape Mounted Rifles opdrag gegee om die opstand te onderdruk en het ‘n losprys van £500 op Andries se kop geplaas. (Servant of God. 2003: 6)
Die groep rebelle onder aanvoering van Andries kon by die slag van Driekop nie weerstand bied teen die Cape Mounted Rifles nie en teen die begin van Februarie 1898 was die meederheid van die rebelle of gevange of het vrywillig oorgegee.(Besten. 2003: 90) Andries probeer nog sy teenstanders oorrompel deur te beweer dat God hom ‘n assegaai gegee het met die belofte dat Andries-hulle die oorwinning sal behaal maar ook Andries was nou voortvlugtende wat dikwels van skuilplekke moes verwissel. (Besten 2003: 90) Op die 11de Februarie 1898 soek Andries skuiling by hoofman Sicgau van die Amapondo mense in die Lusikisiki omgewing maar Sicgau laat arresteer hom en handig hom oor aan die Cape Mounted Rifles wat hom na die tronk in Kokstad neem. (Besten. 2003: 91) 

Met die daaropvolgende hofsake van die 63 Griekwas en ander “Naturelle” wat plaasvind vanaf 27 April tot 29 April (Besten 2003: 91) verander Andries meteens sy deuntjie. Hy beweer nou dat die Griekwas baie opstandig was en wou oorgaan tot gewapende geweld maar dat hy wat Andries was alles in sy vermoeë gedoen het om die vrede te bewaar. (Beinert & Bundy. 1987: 62). Hy erken dat hy verkeerd opgetree het en dat die grondeise-sake van die Griekwas nie dit regverdig het om oor te gaan tot gewapende opstand nie. “Maar” voeg hy by “Die Here het dit toegelaat en die Here het nou ‘n einde gemaak aan die opstand”. (Besten 2003: 91) Regter Jones kon egter geen versagtende omstandighede in sy verweer vind nie en hy word tot 14 jaar gevangenisstraf gevonnis en op die 6de Mei 1898 kom hy in Breekwater tronk op die Kaapse Waterfront aan. (Besten 2003: 91)

Die groot vraag is nou, waar kom die wriewel van die Griekwas vandaan en waarom al die grondeise wat die deur geopen het vir Andries om die leierskap van die Griekwamense op homself te neem? Die antwoord vind ons in die optredes van Harry Smith(1787 – 1860) wat vanaf 1847 tot 1852 goewerneur aan die Kaap was. Toe die eerste blankeboere die Trans-oranje betree vroeg in die 1820’s vind hulle reeds verspreide Griekwas woonagtig in die hele gebied. (History of Griqua Nation) Die Griekwas was maar te gretig om stukke onbewoonde gebied aan die boere te verhuur vir tot 40 jaar periodes – soms vir ‘n perd of fles brandwyn. (History of Griqua Nation) maar hulle kon nie die grond verkoop nie volgens ‘n wet wat Adam Kok die Derde in 1838 uitgevaardig het. (Besten. 2006: 33)
Omdat niemand ordentlike boekhoudings van hierdie verhurings-ooreenkomstes gehou het nie, was daar ‘n onophoudelike stroom van klagtes wat baie dikwels aan die deur van die Kaapse regering gehang is. (History of Griqua Nation). Dit, tesame met voortdurende gevegte met die Basoeto’s het Harry Smith daartoe gebring op die 3de Februarie 1848 die gebied te annekseer. Hieroor was die blankeboere nie gelukkig nie en onder leiding van Andries Pretorius (1798 – 1854) kom hulle in opstand. Met die slag van Boomplaats op die 29ste Augustus 1848 sluit die Griekswas hulle aan by die magte van Harry Smith en hulle behaal die oorwinning. (Wikipedia Free Encyclopedia /Boomplaats) Die 31ste Maart 1852 vervang George Cathcart (1794 – 1854) egter vir Harry Smith as goewerneur en begin hy onderhandelings met die boere van die Trans-oranje om hulle onafhanklikheid te kry. Op die 23ste Februarie 1854 bekom die blankeboere hulle onafhanklikheid en stig die Republiek van die Oranje Vrystaat wat die hele gebied van die Griekwas ook ingesluit het. (Besten 2003: 36) Andries le Fleur skryf baie jare later oor hierdie gebeurtenis so: “With one stroke of the pen the freedom of the Griquas was taken away...here the mightiest power committed the darkest crime in the African history.” (Besten 2003: 36) 

Adam Kok die Derde het besef dat daar geen manier vir hom en sy Griekwamense was om te kon veg teen die blanke-boere en te oorwin nie. (Besten 2003: 36) en hulle het begin soek vir ‘n ander heenkome. Goewerneur George Grey (1812 – 1898) besoek Philippolis waar Adam gesetel was in Augustus 1858 en stel voor dat die Griekwas hulle gronde verkoop aan die regering van die Oranje Vrystaat en dat hulle trek na “Niemandsland” in die omgewing van die later Kokstad. (Besten 2003: 36) Nadat Kok die gunstige verslag van ‘n Griekwa-kommissie ontvang het besluit hulle om te trek en onderteken hy en George Grey op die 1ste Augustus 1860 ‘n ooreenkoms. Die ooreenkoms het o a die volgende bepaal. 

1: Dat Adam Kok die Derde erken word as Kaptein van Griekwas.
2: Dat Adam Kom moes optree as vrederegter volgens die wette van die Griekwas.
3: Dat hy ‘n vergoeding van £200 per jaar sou ontvang 
4: Dat alle grondeienaars nuwe plase in “Niemandsland” sou ontvang van 1 200 ha elk.
5: Dat hulle niks vir die plase hoef te betaal nie maar alleen die opmetingskostes moes dek.
6: Dat na veertig jaar sou die Kaapse Regering hulle vergoed vir die verbeterings wat hulle op hulle plase in die Trans-Oranje aangebring het met die bedrag van £6, 000 wat gelykop onder die plaaseienaars verdeel sou word.
7: Dat die plase as onvervreemdbare eiendom erken sal word en dat geen Griekwa sy plaas aan blankes mag verkoop of verhuur nie. 
8: Dat die Griekwas as Britse burgers erken sou word en dat die Kaapse regering ‘n magistraat sou stuur om Adam Kok te help met sy taak.
Nadat Adam Kok die Derde die geboue en vaste bates in en rondom Philippolis aan die Oranje Vrystaatse regering verkoop het vir die bedrag van £4, 000 het die Griekwas gereed gemaak om te vertrek. (Cloete. 1986: 61) Die besluit om te vertrek is egter nie deur almal aanvaar nie. Sommige het agter gebly en andere het weswaarts getrek waar hulle teen 1865 deel van Jan Jonker Afrikaner se mense was. (Cloete. 1986: 61) Aan die begin van 1862 begin die trek vanuit die Trans-oranje oor die berge van Basotoland om die “Niemandsland” by Ongelukshek naby Matatiele binne te trek. Ongeveer 2, 000 mense en 30, 000 stuks vee het dit meegemaak. (Besten 2003: 37) Daar word beweer dat die meeste van die vee gevrek het met die trek (History of Griqua Nation) en so kom ‘n ontwortelde en verarmde volkie aan in die Kokstad omgewing. Selfs die soms hartvogtige eerw Dower moes erken (1978: 105) “Our whole dealing with these people from the first to the last had been one series of blunders. First we make them a sovereign people and then make them confederates and allies and enter into treaty obligations with them. Then by establishment of the Queen’s Sovereignty north of the Orange River in 1848, we as good as makeing them British subject. Six years later by the abandonment of the Sovereignty and with the declaration: ‘we have no interest north of the Orange River’ we unmake their British citizenship...Then we find for them a new location on British Territory. They are again to be British subjects under British Magistrates. No magistrate appears and they have to rule themselves. We undertake to rule them for a time under their own law and trample their law under foot and introduce no other.”

Maar die Griekwas was nie heeltemal onskuldig in die daaropvolgende gebeur nie. Teen 1863 was almal min of meer gevestig in die nuwe Griekwaland-oos en is daar ‘n begin gemaak van die opmeting en uitdeling van plase. Ongelukkig het die oorgrote meerderheid terugverlang na Trans-gariep want dit was te koud en nat na hulle sin en daar was te min bossies en teveel gras. Verder was daar “parmantige kaffers” wat in klein groepies daar gelewe het. (Cloete. 1986: 65) Na ‘n paar jaar was daar reeds 600 plase opgemeet maar sommige van die Griekwas kon nie die 10-shillings opmetingskostes betaal nie en dus is die plase nooit in hulle name registreer nie alhoewel hulle reeds daarop woonagtig was. (Dower. 1978: 10) Omdat baie van hulle geen geld gehad het of lenings kon kry nie, kon hulle nie die plase ontwikkel nie. (Beinart & Bundy: 1987: 48) en het hulle dieper en dieper in die skuld geval. 

Eerw Dower skrywe dat binne maande nadat hy in Kokstad aangekom het, hy die helfte van Kokstad se erwe sou kon opkoop vir baie min geld. (1978: 35) Adam Kok die Derde het besef dat die verskuiwing besig was om te misluk en het reeds in 1867 ‘n ooreekoms met ‘n sekere kolonel Bisset aangegaan waarvolgens die Natalse Regering die gebied sou oorneem. (History of Griqau Nation) Hy het sy bes probeer om effektiewe boeredery aan die gang te kry en het later selfs blanke boere gesmeek om plase te kom opneem onder dieselfde voorwaardes as dié van die Griekwas. (Halford. 1949: 147) ‘n Klompie engelsprekende handelaars en vakmanne het hulle ook kom vestig tussen die Griekwas o a persone met die vanne Hall, Brisley, Bowden, Saunders, Scot, Cole en Stachan. (Dower. 1978: 31) Adam Kok die Derde het van hulle gevra om die Griekwas te help met die administrasie en binne ‘n kort rukkie het van hulle selfs banknote en munte begin druk in ‘n poging om die ekonomie te stimuleer. (History of Griqau Nation) Donald Strachan is selfs aangestel as magistraat vir die Umzimkulu distrik. 
Met die mislukkig van die trek meer en meer duidelik vir almal, het die Kaapse Regering uiteindelik op die 16de Oktober 1874 Griekwaland-oos se bestuur oorgeneem met die voorwaarde dat Adam Kok die Derde moes aanbly in ‘n raadgewende hoedanigheid. (Dower. 1978: 53) Die bestuur is oorgeneem deur magistraat J M Orpen(1828 – 1923) wat onmiddellik begin het met opnames van die probleme in Griekwaland-oos. Behalwe vir behoeftebepalings en sensusopnames van mense was daar ook opnames gemaak van ryperde, waens, vee en selfs vrugtebome. (Cloete. 1986: 69) Die Griekwas was erg suspisieus hieroor en baie mense het eenvoudig hulle erwe of plase vir ‘n appel en ‘n ui verkoop omdat daar vermoed was dat daar belasting om die bates gehef sou word. (Dower. 1978: 66)

Binne drie jaar na die anneksasie het die plase se waarde vierkeer vermeerder maar was meer as die helfte van Griekwa gronde reeds vervreemd. (Dower. 1978: 53) James Dole en Donald Strachan het elk tussen twintig en dertig plase elk besit wat hulle goedkoop kon bekom weens die onbetaalde skulde van Griekwas (Beinart & Bundy. 1987: 49) 

Weens die groot ongelukkigheid met eienaarskappe van plase en erwe en die algemene armoedige situasie van die Griekwas het die Kaapse Regering vir eerwaarde Dower aangestel om te bepaal wat die oorsake was en wat gedoen kon word. Hy het natuurlik geen bevoegdheid gehad om namens die Kaapse regering besluite te maak rondom die veertigjarige kompensasiegelde nie en het bevind dat die Griekwas eintlik geen regmatige eise gehad het op die plase in Griekwaland-oos wat hulle verkoop of “verloor” het. Hy het die Kaapse regering probeer oortuig om die veertigjarige kompensasie gelde uit te betaal maar hulle het geweier. (Dower. 1978: 121) Dit het tot baie groot ongelukkigheid by die Griekwas gelei en baie van hulle het hul rug op eerw Dover en sy kerk gedraai. (Halford. 1949: 185)
So vind Andries le Fleur die Griekwas as “’n Volkie sonder hoop en dood, sonder God. ‘n Wandelende volkie waarvoor die lewe nutteloos voorkom... hulle het hulle godsdiens verlaat en dranksugtig geword en uitheemse gewoontes aangekleef” (Anonieme aanhaling in Cloete. 1986: 71)

Die oorsaak van die Griekwa-rebellie van 1897- 1898 gaan dus terug tot die 1850’s en daar is eenvoudig teveel onsekerhede om presies te bepaal wie almal skuldig was al dan nie maar die algemene ongelukkigheid het die deur geopen vir Andries se leierskap.
Andries bevind homself in die Breekwater-gevangenis aan die Kaapse waterfront tesame met sy mede-rebelle op die 6de Mei 1898. Sommer uit die staanspoor het Andries die bewaarders en veral superintendent Foster beïndruk met sy leierskap-eienskappe en vaardigheid as tolk. (Besten 2006: 95) Hy het in die skoenmakers-afdeling begin werk maar moes kort daarna die superintendent help om misverstande, klagtes en probleme met mense wat nie Engels kon praat nie, te hanteer. (Besten 2006: 96) Andries het ook onmiddellik na sy aankoms in Breekwater skrywes begin rig aan die Kaapse Regering om begenadiging. Die gevolg hiervan was dat verskeie vooraanstaande Kapenaars Andries in die tronk besoek het, o a W Nicker, L Metcalf en selfs die bekende skrywer/joernalis Francis Peregrino (1851 – 1919) wat deur sommige geskiedskrywers beskou word as die voorloper van die African National Congress. (F Z S Peregrino in Wikipedia Free Encyclopedia)

Teen Augustus 1901 het superintendent Foster ‘n skrywe aan die Kaapse regering gerig waarin hy vra dat Andries vrygelaat moes word weens sy uitstekende gedrag in die tronk. (Besten. 2006: 95) Nog ‘n ruk gaan egter verby en op die 1ste Maart 1903 kry hy besoek van sy vader Abraham le Fleur wat oppad was na Engeland om die nood van die Griekwas aan die Britse Koloniale Sekretaris, Joseph Chamberlain (1836 – 1914) bekend te maak. (Besten. 2006: 95) 

Volgens gerugte het Andries een nag in 1903 ‘n gesig gesien waar drie engele aan hom verskyn het en wat verklaar het hulle is dieselfde engele wat aan Abraham by berg Moria verskyn het (Genesis 22) Hulle het aan hom bekend gemaak dat hy die Griekwavolk sou uitlei en dat hy op 15:00h van die 3de April 1903 vrygelaat sou word. (Modern Griqua’s Story). Dit is tot op die minuut vervul en die wagte by die tronkhekke het hom selfs salueer toe hy uitstap.(Cape Slavery Blog) Nog ‘n legende is dat hy daarna die pos aangebied is van Goewerneur Generaal van Rhodesia wat hy afgewys het. (Servant of God. 2003: 9) 
As deel van sy paroolvoorwaardes mag hy nie terugkeer na Griekwaland-oos nie en dus vestig hy hom in die agterbuurtes van Goodwood. Nadat sy vrou verhuis het na die Kaap kon hulle trek na die Wynberg distrik waar Andries nou bekend word as ‘n leke-prediker en dienste hou in plekke soos Parow, Retreat en Distrik 6.( Besten 2006: 100) Jare gaan verby waar Andries ‘n lae profiel handhaaf en hom besig hou as waemaker, skrynwerker en smit. In 1910 bekom hy ‘n sertifikaat om mynwerkers te werf vir die myne aan die Rand en begin hy dus ‘n werwings-agentskap. (Besten. 2006: 100)

As gedeeltes 1 en 2 hierbo gekenmerk word deur onbevestigde uitsprake en weersprekings dan kan gedeelte 3 getipeer word as “onvervulde visies weens swak beplannings en ekonomiese wanbestuur”.
Die popularistiese dokument saamgestel deur die Griekwa Gemeenskap (2003) begin deur op bladsye 1 & 2 ‘n lysie te plaas van die vernaamste gebeur in die Kneg se lewe. In hulle lys is daar 4 hervestigingspoging sonder enige verdere verwysings. Net so beweer die dokument op bl 8 dat na sy vrylating in 1903 die Kneg met die Kaapse regering onderhandel het en sodoende grond vir die Griekwa- en bruinmense gekry het in die gebiede van Retreat, Kraaifontein en die Kaapse Vlaktes. Hulle beweer ook dat hy persoonlik grond gekoop het in ‘n gebied genaamd “Eureka Estate” waar hy behoewende mense hervestig het. Dit kan nie bewys word uit enige dokumente nie. Wat wel bevestig kan word is dat hy skrywes gerig het aan die regering aan die Kaap om verskillende stukke gronde te bekom maar dat al die versoeke afgekeur is. (Besten. 2006: 100)

Andries hou hom in die tydperk tot Uniewording besig met sy groeiende huisgesin en bewerk ook die plaas “Diep Rivier” in die Retreat omgewing waar hy suksesvol met groente geboer het. In hierdie tyd reis hy redelik wyd rond as leke-prediker. (Besten. 2006: 100) Rondom die stigting van die Unie van Suid Afrika op 31 Mei 1910, is Andries besig met ‘n reeks dienste in die “Good Shepherd” kerk in Pretoria. Hier verklaar hy in die openbaar dat die tyd gekom het vir kleurlingmense om hulself te verenig en om hulle eie kolonie binne Suid Afrika te bekom. Hy vat ook die gemengde rasse van Suid Afrika saam onder ‘n nuwe naamwoord en noem hulle “Euro-Africans” (Besten. 2006: 1010
Op die 3de Maart 1910 teken Andries die koopkontrak om die plaas “Wolwedraai” in die distrik van Touwsrivier te koop. Die plaas sou registreer word in ‘n maatskappy met die naam van “Touws River Land Settlement Company” wat nog opgerig moes word. (Besten 2006: 103) Hulle kon nie die koopsom betaal nie en moes volgens ‘n hofbevel van in Augustus 1914 die plaas verlaat. (Besten 2006:107) Andries rig in Mei 1915 ‘n brief aan die Goewerneur-Generaal aan die Kaap, Sydney Buxton (1853 – 1934) waarin hy verklaar dat hulle van die plaas in Touwsrivier moes vlug weens die bedreiging van Boere Rebelle. (Besten 2006: 107)

Iewers in 1912 nooi ‘n sekere Stoffel Moses vir Andries om ook betrokke te word op ‘n plaas genaamd “Ouplaas” in dieselfde distrik maar om een of ander “tegniese rede” het ook daai projek misluk. (Cloete. 1986: 76)
Intussen het Andries die plaas “Breuwelsfontein” in die distrik van Ceres gekoop maar na drie maande moes hy en sy gevolg ook daar wegtrek omdat hy nie die £4, 000 paaiement kon betaal nie. (Besten 2006: 107)

Cloete (1986: 76) beweer dat terwyl Andries nog in die distrik van Touwsrivier was hy ‘n visioen sou gehad het waarin Adam Kok die Derde aan hom verskyn het en hom beveel het om die Griekwas in Griekwaland-Oos te gaan haal en hulle te kom hervestig op die plase in Touwsrivier. Dit blyk nie die waarheid te wees nie. Andries het in 1916 die plaas “Driekop” in die Mount Currie distrik van Griekwaland-oos gehuur en daar begin boer. (Besten. 2006: 107) Hy het ook dadelik weer waens begin maak en selfs ‘n skool vir Griekwakinders begin. 
Eendag het ‘n afvaardiging Griekwas onder leiding van Jacobus Olivier hom daar op sy plaas besoek en hom versoek om die Griekwamense van Griekwaland-oos te help sodat hulle kan wegtrek. Hulle het toe saam die plan beraam om na Touwsrivier te trek. (Besten. 2006: 108) Op die 21ste September 1921 het Andries ter verdediging teen sy aanklag van opstokery dit onder eed bevestig. (Besten. 2006: 107)
Iewers in 1917 het Andries egter die plase “Smousbosch” in die Worcester distrik en “Driekoppen” in Touwsrivier distrik gekoop en in Oktober 1917 het 500 – 600 Griekwamense in Maclear op die trein geklim vir die reis na Touwsrivier. (Cloete. 1986: 76) Net voor die vertrek het Andries die sondagaand in ‘n kerkdiens opgestaan en verklaar dat hy soos Moses is en dat hy gekom het om sy volk uit te lei na ‘n land van vryheid en oorvloed. (Besten. 2006: 111) 

Kort na die aankoms het Andries met groot omhaal aan prokureur Gilbert Dold van Kokstad geskrywe dat hulle ryk neerslae van goud, tin, diamante en selfs olie op Smousbosch ontdek het en dat die Griekwas binnekort skatryk sou wees. (Besten. 2006: 115)
Hierdie projek was ook nie geslaagd nie en toe het Andries ‘n plaas “Welcome Estate” in die distrik van Mowbray gekoop in Junie 1918 waarheen sommige van die mense verhuis het. Hierdie plaas kon hy ook nie betaal nie en die mense is haweloos gelaat. (Cloete. 1986: 77) 

In Maart 1919 skrywe Andries weer aan Gilbert Dold van Kokstad en beweer nou dat hulle die hervestigingsprojekte in Worcester en Touwsrivier moes staak weens die bedryging van “Nasionalistiese Boere”. Volgens hom het die Boere sy Griekwamense oortuig om saam met hulle te rebelleer teen die regering en gevolglik het hy wat Andries is die projekte gestaak en die mense verskuiwe na die Kaapse Vlakte. (Besten. 2006: 115) Die een “goeie” gevolg van die mislukte hervestigingspoging was dat Andries die eretitel “Hoofman van die Griekwas” verkry het in ‘n artikel in die Worcester Standard. (Besten. 2006: 113) Daarna was dit amper algemeen gebruik. 

Die opstellers van Servant of God (2003: 9) beweer dat tydens Andries se vertrek na Griekwaland-oos hy ‘n sekere Dirk Sehas na Namakwaland gestuur het om die treurige toestand van die mense van Leliefontein en Kommagas te gaan ondersoek. Volgens hulle het hy toe na die Eerste Wêreldoorlog voorgestel dat hulle verhuis na die Vredendal-omgewing. Volgens polisieverslae het Dirk Sehas Namakwaland aan die einde van 1921 besoek het en dat Andries en een van sy seuns in Mei 1922 reekse dienste gehou het in Leliefontein, Steinkopf, Pella en O’kiep. (Besten. 2006: 129) Hy het toe drie plase in die distrik van Vanrhynsdorp gekoop nl die plase “Beeswater” en “Luiperdskop” naby Vredendal (Cloete. 1986: 79) en “Steilhoogte” naby Klawer. (Besten. 2006: 133)

Die hervestiging van die Namakwalanders was teen September 1922 in volle swang met meer as 600 mense wat reeds op Steilhoogte gewoon het. Die hele projek was weereens ‘n fiasko want daar was geen inkomste vir die mense nie en reeds teen die einde van die jaar het hulle die plase begin verlaat. Andries koop toe die plaas “Dreyersvlei” in die distrik van Wellington en ook “De Put” aan die voet van die Gifberge in Vanrhynsdorp distrik en sommige van die Namakwalanders verhuis na hierdie plase. (Besten. 2006: 134) Ongelukkig vir die arme mense van Namakwaland kom hulle nie eers die plaas in Wellington betree nie omdat Andries nie die eerste betaling kon maak nie. 

Genl Hertzog was destyds ook belas as die minister van Naturelle Sake en het ‘n ondersoek gelas na die fiasko met die hervestiging van die Namakwalanders maar Andries en sy leierskorps het die totale skuld voor die deur van die mense uit Namakwaland geplaas. Volgens hulle sou hulle net enkele gesinne op ‘n geordende wyse gehelp om te hervestig. Hulle beweer verder dat hulle net vyftig gesinne uit Klawer sou hervestig op Steilhoogte maar dat die Namakwalanders eenvoudig in massas die plase onordelik beset het. (Besten 2006: 136) Die bewering is afgemaak as ‘n leuen deur die bevinding van ‘n sekere J F Herbst wat op die 22ste September 1924 bevind het dat Andries persoonlik verantwoordelik gehou moet word vir die opswepery en gevolglike chaotiese trekke uit Namakwaland. (Besten. 2006: 137)

In 1925 skrywe Andries aan die administrateur van die Oranje Vrystaat oor die moontlikheid om gronde te bekom daar vir die verarmde mense van die distrik Vanrhynsdorp. (Besten. 2006: 137) Terselfdertyd probeer hy ook van die regering grond bekom in die distrikte van Barkley Wes, Prince Albert en Touwsrivier maar alles sonder sukses. (Besten. 2006: 137) In 1926 sit hy sy pogings voort deur plase te probeer koop in die distrikte van Beaufort Wes, Bedford, Douglas, Molteno, Somerset Oos en Victoria Wes, alles sonder sukses. (Besten. 2006: 142) In die Somerset Oos distrik het hy meer as dubbeld die waarde van die plaas “Elandsdrift” aangebied en ingewillig om £20, 000 onmiddellik te betaal. Voor die gelde egter betaal was het daar teen Oktober 1926 reeds 300 persone die plase beset en moes hulle na hofbevele die plaas verlaat. (Besten. 2006: 145)

Iewers teen die einde van 1926 het Andries sy fokus op die areas rondom Plettenbergbaai en Knysna gerig. Andries het intussen die “Griqua Land Settlement Limited” maatskappy gestig en in die tydperk 1926 – 1927 probeer hulle nie minder as sewe plase koop. Een van hulle was die plaas “Kranshoek” wat die enigste plaas was wat hulle suksesvol kon huur. (Besten. 2006: 145) Teen 1927 was daar verskeie trekke van onderweg na “Kranshoek” o a vanuit die distrikte van Campbell, Genadendal, Graaf Reinet, Kaapstad, Maclear, Mosselbaai, Petrusburg, Philippolis, Port Elizabeth, Trompsburg en Vanrhynsdorp. (Cloete. 1986: 80) 
Die “Griqua Land Settlement Ltd.” het die huur vir Kranshoek kon betaal tot in 1957 toe die regering van Suid Afrika die plaas gekoop en aan die Griekwas geskenk het. (Besten. 2006: 150)
Cloete (1986: 80) som hierdie haglike tyd miskien die beste op: “Hulle was uitgeput en onseker maar is versterk deur die daaglikse gebedsessies... en hul leier se entoesiasme.”

Die naam “Griekwa” het sy ontstaan gehad op die 6de Augustus 1813 toe eerwaarde John Campbell die sendingstasie “Klaarwater” besoek het. Die mense daar het hulleself “Basters” genoem en eerwaarde Campbell het die naam aanstootlik gevind. By nadere ondersoek het hy verneem dat hulle oorspronklik die naam Gri-Guriqa gedra het. (Besten. 2006: 28) Hy het toe die woord vereenvoudig tot “Griekwa” en ook terselfdertyd die naam van die sendingstasie verander na “Griekwastad”. Dus is dit te verstane dat die Christelike godsdiens ‘n integrale deel van hulle kultuur en menswees sal wees. (Cloete. 1986: 36) Eerwaarde Dower het reeds in 1978 (bl. 54) daarop gewys dat daar vele ooreenkomstes tussen die Afrikaners en die Griekwas is waarvan hulle “kerklikheid” maar een van is. So bevind Cloete(1986: 36) ook dat die kerk en Christenskap onlosmaaklik deel is van hul kultuur is en haal aan uit die Mentzkommitee wat in 1983 ‘n verslag aan die Presidentsraad voorgelê het.

Die kerklike invloed van die Griekwas het beroemde sendelinge gehad waaronder eerwaardes David Livingstone (1813 – 1873) en Gotlob Schreiner (1814 – 1876) die vader van die bekende Olive Schreiner. (1855 – 1920) Interessant dat Schreiner die sendeling in Herschel was waar Andries die eerste lewenslig gesien het. (Cloete. 1986: 65) Dit is dan ook geen verrassing dat op die 19de Mei 1870 vestig eerw William Dower hom in Kokstad om die Griekwas te bedien. Destyds was daar behalwe hy en sy gesin net 4 ander blankes op Kokstad. (Dower. 1978: 31) Dit was maar ‘n skamele 7 jaar nadat die Griekwas hulle daar gevestig het. Teen 1878 was daar ‘n pragtige kerk gebou in die middel van Kokstad met ongeveer 200 eenvoudige modderhuise rondom die kerk. (Cloete. 1986: 67) Eerw Dower gee die gemeente die naam van “Griekwa Nasionale Independante Kerk” onder die beheer van die Londense Sending Organisasie. In die algemene omgang staan hulle bekend as die biddende Griekwas. (Cloete. 1986: 92)

Die eerste groot skeuring tussen die Griekwas en die kerk het in 1874 begin toe eerw Dower sy tevredenheid oor die anneksasie (16de Oktober 1874) van Griekwaland-oos uitgespreek het. (Besten 2006: 43). Hierdie situasie is vererger met die koms van Abraham le Fleur as sekretaris van Margarete Kok – die weduwee van Adam Kok die Derde in 1885. (Dower. 1978: 119) Die voordurende gekla oor grondeise en menigte onsuksesvolle hofsake het aanleiding daartoe gegee dat die Kaapse regering eerw Dower opdrag gegee het om die situasie grondig te ondersoek en ‘n verslag ter tafel te lê. (Halford 1949: 185) Toe hy bevind dat die Griekwas geen regmatige eise het op gronde wat hulle wettig verskwansel of verkoop het, was die vet in die vuur en moes eerw Dower die diens van die Griekwa gemeente verlaat en die blankes in Kokstad bedien. (Dower. 1978: 121)

Abraham en sy seun Andries het baie sterk verontwaardig gevoel oor die verlies van hulle gronde en het die Britse owerheid geblameer vir die hele petalje beginnende met die slinkse optredes in die Trans-oranje. Hulle het egter steeds die kerk gesien as die middel waardeur hulle die Griekwas kon ophef en bevry. (Cloete. 1986: 72) 

Na die vrylating van Andries uit Breekwater gevangenis in April 1903 (Servant of God. 9) het Andries hom in die Kaapse Skiereiland ook besig gehou as leke-prediker. ‘n Polisieverslag oor sy doen en late bevind op 8 September 1905 dat hy hou by sy parool-voorwaardes en dat hy poog om ‘n nuwe onafhanklike kleurling-kerk te vorm gebaseer op die voorbeeld van die “American Methodist Episcopal Church” (Besten 2006: 100) Die oorsprong van hierdie genootskap is Afro-sentries en die doelstellings plaas groot klem op sosio-ekonomiese opheffing en politiese regte. (American Methodist Episcopal Church in Wikipedia Online Encyclopedia) Dit is totaal in lyn met Andries se standpunte en optredes. Die popularistiese skrywes beweer dat die sendelinge die Griekwas se nasietrots afgebreek het en dit was die rede waarom Andries met die “sendingkerk” gebreek het. (Andrew le Fleur. Cape Slawery Blog & Servant of God. 2003: 10) 

Tydens die groot konferensie wat Andries saamgeroep het te Maitland op 2 – 6 April 1920, stig hy dan ook die “Griekwa Independante Kerk van Suid Afrika” (Cloete: 1986: 92) Die pamflet Servant of God (2003: 10) beweer dat dit die eerste inheemse kerk is wat in Suid Afrika gestig is. Dit is natuurlik verkeerd want reeds in 1900 is die “Ethiopian Church” gevorm deur eerw J M Dwane terwyl daar al in 1898 die “ African Presbyterian Church” gestig is wat ‘n afsplitsing was van die United Free Church of Scotland. (Gerdener: 1958: 189) Andries is verkies tot die eerste President van die kerk (Besten 2006: 159) wat in die algemene omgangstaal die naam gekry het van die “Singende Griekwas. (Cloete. 1986: 92)

Interessant dat tydens een van sy toesprake tydens die stigting van die kerk het Andries ‘n persoonlik boodskap aan die koning van Groot Brittanje, George die Vyfde (1865 – 1936) gerig waarin hy gevra het vir sy koninklike respek, aanvaarding en ondersteuning vir die pogings van die Griekwas om hul volk weer op te bou en uit te bou. (Besten 2006: 157)
Belcher (1985) sê dat Andries geglo het dat sy mense die verlore stamme van Israel was. Die Cape Slavery Blog skrywe dat: “It was a revival of the earliest motive forces of the Griqua... the assertion of dignity, freedom and enterprising spirit. Andrew scorned and rejected the missionaries for their betrayal and their doctrines. He preached the gospel of liberation.”
Miskien som Cloete die kerk die beste op: (1986: 232) “Sonder die vaste hand van ‘n opgeleide predikant het die godsdiensoefeninge ongebalanseerd en dilettanties geword soveel so dat dit oorgeslaan het in dwepery.”

Met die dood van Andries, het sy kerk reeds 43 gemeente gehad met ongeveer 10, 000 lidmate. Hulle kerklikheid en kultuurvastigheid was hul kenmerke en hul vestiging, voortbestaan en sosio-ekonomiese ontwikkelling hul strewe. (Besten 2006: 170) Die kerk het hom beywer vir die uitbouing van die Griekwasaak en die samevoeging van alle bruinmense onder ‘n gemeenskaplike doel en die vereniging van verskeurde faksies. (Cloete. 1986: 38) Hierin is daar merkwaardige ooreenkomstes met die Afrikaanssprekende blankes en die Afrikaanse kerke van destyds. (Besten 2006: 164 & ook Cloete. 1986: 37)

Waar die hervestigings- en opheffingspogings van Andries amper altyd in chaos en mislukking ge-eindig het, was sy “geestelike” werk meer voorspoedig. Andries verklaar in 1938 dat die Griekwas hulle “Griekwaskap” in die Maitlandse Stadsaal tydens die Paaskonferensie van 1920 gevind het. (Besten 2006: 159) Een van die suksesvolle pogings was die skepping van die dogterskore genaamd “Die Roepers”. (Cloete: 1986: 96) Tommy Carse beweer dat die destydse administrateur van die Kaapprovinse, Frederic de Waal (1853 – 1932) ‘n beroep gedoen het op Andries om te help met die werkloosheid as gevolg van die sluiting van die O’kiep kopermyn. Daar is toe besluit om kore te stig en straatkollektes op te neem vir die noodlydendes. (Cloete. 1986: 95) Dit was skynbaar in 1919. Die pamflet “Servant of God” beweer ook dat dit in Julie 1919 in Maitland was waar die kore gestig is (bl 10). Dit klink alles bietjie verwarrend en mens wonder of dit nie met die Paaskonferensie van April 1920 was nie. Interessant om daarop te let dat die O’kiep myn in 1918 reeds gesluit was en ook dat daar van regeringskant baie groot skeptisisme was oor Andries se hervestigings-pogings waarvan die eerste groot poging vanuit Griekwaland-oos na Touwsrivier totaal skipbreuk gelei het teen die einde van 1919. (Sien vorige afdeling) Andries het Namakwaland eers in Mei 1922 besoek en dienste in verskeie dorpe daar gehou waarna die groot hervestingspoging van die Namakwalanders begin het. (Besten. 2006: 129) Trou aan sy aard sou hy mos dadelik na Namakwaland gereis het in 1919, hoekom 3 jaar wag?

Wat die waarheid ook mag wees, met die stigting van die “Griekwa Independante Kerk van Suid Afrika” tydens die Paaskonferensie van 1920 het daar verskeie kore opgetree. (Besten. 2006: 156) Interessant dat die kore dwarsdeur die nag gesing het van die Saterdagaand tot en met die diens van Paassondag. Alle aanduidings was dat dit Andries baie beïndruk het en dat hy baie geesdriftig gepreek het die Sondagoggend. Skynbaar was “sy siel verlig deur die Gees van God” (Besten 2006: 157) As Andries in 1938 verklaar dat dit die geboorteplek van die Griekwaskap was, dan kan ons aanvaar dat die belangrikheid en rol van sang Andries hier moes getref het. Hierna sou hy die “Roepers” sien as die metode om die Griekwas se dooie bene na mekaar toe te sing. (Cloete. 1986: 95) 

Die meisiekore het bestaan uit groepe jong meisies wat onder leiding van ‘n manlike leier gestaan het en oral rond beweeg het en gesing het. Hulle het hierdie “roeping” baie ernstig opgeneem en met die leuse: “Kom dood of voorspoed, ons draai nie uit die pas nie want God het geroep en ons gaan volhard” (Cloete. 1986: 96) Binnekort het daar oral oor dogterskore ontspring en nuwe liedere is geskrywe om uiting te gee aan hierdie nuwe Griekwa kerklikheid. Die Griekwas het toentertyd reeds bekend gestaan as mense wat mooi kan sing maar dit was deur Andries se toedoen dat sang en musiek ‘n hoogbloei tussen die Griekwas belewe het. (Cloete: 1986: 113) 

Een van Andries se seuns, Adam le Fleur het opgetree as sekretaris van die Griekwa Kore Vereniging en sy vrou Rachel het ‘n groot rol gespeel om die dogters voor te berei vir hulle diensbaarheid in die kore. (Besten. 2006: 159) 

Na die stigting van die dogterskore het Andries ook meer en meer die naam “Kneg” begin kry (Cloete. 1986: 96) Voorheen is na hom verwys as “Hoofman” of “Opper-hoofman” (Besten 2006: 159) 

In Januarie 1920, dus enkele maande voor die Paaskonferensie van 1920, het Andries die koerant “Griqua and Coloured People’s Opinion” gestig. (Cloete: 1986: 78) Hierdie koerant het dan en wan verskyn tot 1936 en Andries was verslaggewer en redakteur min of meer weens die onbekwaamheid van sy volgelinge. (Cloete. 1986: 78) Hierdie koerant was ‘n belangrike spreekbuis vir Andries om sy idees van kerklikheid en Griekwa-nasionaliteit te verkondig. Dit is ook gebruik om sy profetiese uitsprake bekend te maak en was grootliks verantwoordelik om die eretitel “Die Kneg” te vestig. So het ook Besten (2006: 152) bevind dat die koerant Andries se posisie as verantwoordelike opperhoofman van die Griekwas en bruin-gemeenskap en boodskapper van God help verstig het. 

Dinge het die laaste jare van Andries se lewe beter gegaan. Miskien was dit die berusting van die ouderdom of miskien was dit weens die mate van sukses wat behaal is met die meisiekore en die koerant, wie sal ooit weet? Die tydperk word ingelui met die groot byeenkoms in Maitland oor die Paasnaweek van 1920 en dan seker in ‘n meerdere mate met die vestiging van die trekkergroep op Krantzhoek in 1926.

Maar daar is nog ‘n ander moontlikheid. In 1926 bedank Andries as president van die Griekwa Independante Kerk van Suid Afrika en word sy oudste seun Abraham Andrew le Fleur verkies tot die posisie. Die jonger seun Adam neem in 1928 die leierskap van Griekwa Nasionale Raad oor by hom en word ook die sekretaris van die Griekwa Kore Verenigings. Terselfdertyd word sy vrou Rachel verkies tot presidente van die Griekwa Vroue-verenigings en sy dogter Annie word presidente van die Griekwa Dogtersvereniging. (Besten 2006: 159) 

Dit was nou tyd vir hom om sy lewe rustig te spandeer tussen die Suid-Kaap en Namakwaland. Naby die dorp Vredendal in die distrik van Vanrhynsdorp was die plaas Luiperdskop wat deel van die drie plase was wat Andries in 1922 van ‘n mnr Franken wou koop. In die Plettenbergbaaise omgewing het hy ook kleihuis kon benut op die plaas “Jackalsdraai” en dan nog ‘n huis op die plaas “Robberg.” Andries het lang tye van afsondering gespandeer op hierdie plase en dit is waar hy die meeste van die openbarings en visioene gehad het. (Servant of God. 2003: 11) Dis ook in hierdie tydperk dat sy bediening as die “Kneg” meer en meer gerealiseer is. Hy was die spreekbuis van God; nie alleen vir die Griekwas nie maar ook vir die hele Suid Afrika. 

Die Kneg het baie spesiale waarde geheg aan Ratelgat en die openbarings wat hy daar ontvang het. Volgens bewerings het die Kneg sy eerste openbaring rondom Ratelgat gehad in 1916 terwyl iewers in die Oranje Vrystaat was. Hy kon in die visioen skynbaar die gebied herken as synde in die Noordweste of Namakwaland en op ‘n onbekende datum daarna het hy per trein na Klawer gereis. Dit was heel waarskynlik voor 1926 want die spoorlyn is voltooi tot op Klawer op die 16de November 1915 maar het eers Vredendal in 1926 bereik. (van Lill. 1944: 22) Van Klawer is hy te voet na Vredendal en verder die Knersvlakte in. Volgens sy afstammeling Cecil (Telefoniese gesprek op 23ste Augustus 2016) het die Kneg via die plaas “Beeswater” verder noordwaarts gestap en toe hy die plaas “Luiperdskop” betree het hy dit herken uit sy visioen van 1916. 

Terwyl hy daar vertoef het, het hy baie dors geword en later uit radeloosheid ‘n ratel agtervolg wat hom na water gelei het. Die Kneg het toe die plek “Ratelgat” genoem alhoewel die geregistreerde naam steeds Luiperdskop is. Hy het besef dat die plek ‘n baie besondere betekenis inhou en vanaf 1931 is die plaas gehuur tot en met die Kneg se sterwe (Belcher. 1986) Hy het Ratelgat later geassosieer het met die plek waar die “Griekwaskap” sou seëvier en waar politiese- en kerklike leiers sou heenkom om hulle met God te versoen en om die heerskappy van die Here God oor hulle lewens en dade te aanvaar. (Besten. 2006: 163) 
Die Kneg het rustig heengegaan in sy huisie op Robberg naby Plettenbergbaai op die 11 Junie 1941. (Besten. 2006: 169) Allerlei gerugte het die ronde gedoen waarvan die belangrikste was dat daar ‘n “gees” uit hom gegaan het na Ratelgat toe en dat daar nou ‘n baie besondere geestelike band tussen Robberg en Ratelgat sou ontstaan. (Besten. 2006: 169)






</doc>
<doc id="127176" url="https://af.wikipedia.org/wiki?curid=127176" title="Max Sonnenberg">
Max Sonnenberg

Max Sonnenberg (Kaiserlautern, Palts, 3 Mei 1879 – Muizenberg, Kaapland, 28 Oktober 1955) was ’n sakeman, politikus en Joodse gemeenskapsleier.

Sonnenberg was die enigste seun van Louis Sonnenberg en sy vrou, Mathilde Strauss. Twee van sy Sonnenberg-ooms, Charles en Isaac (Ikey), het in 1867 na die vroeë diamantdelwery in Griekwaland-Wes geëmigreer en het Sonnenberg se vader, ’n onderwyser, en sy gesin oorreed om in 1891 hul voorbeeld te volg. Charles is reeds in 1896 verkies tot die Kaapse Wetgewer. Louis se gesin het eers op die nedersetting Madibogo gewoon waar hy ’n tak van S. Solomon & Co en ’n tweevertrekhotel bestuur het. Hulle het later op Vryburg gevestig, waar Sonnneberg se vader 'n winkel gehad het. Ná 'n tydperk as rondreisende handelaar langs die spoorlyn wat toe in aanbou was deur Betsjoeanaland na Rhodesië, het Sonnenberg in 1898 'n kruidenierswinkel in Bulawayo geopen. 

Ná die Tweede Vryheidsoorlog (1899-1902) het hy na Vryburg teruggekeer, waar hy as boer en handelaar vooruitgegaan en burgemeester van die dorp geword (1919–'20) het nadat hy in 1912 tot die dorpsraad verkies is. Hy was ook 'n stigter van Bechuanaland Dairies, wat later deur die Royal Dairy Ltd. oorgeneem is. Hy het die staat oorreed om £40 000 vir die bou van ’n opgaardam te voorsien om die dorp se chroniese tekort aan water te oorkom. Tydens die 1918-griepepidemie het hy geld bygedra om die Vryburgse hospitaal van toerusting te voorsien, waarvoor hy later onverwags vergoed is en ’n sopkombuis opgerig het, wat hy en sy vrou amper eiehandig bedryf het.

In 1920 het Sonnenberg na Kaapstad verhuis waar hy die volgende jaar voorsitter van die Kaapse Kamer van Nywerhede geword en vervolgens 'n aantal belangrike ondernemings gestig het. In 1931 het hy Woolworths (Edms.) Beperk, een van Suid-Afrika se vroegste en suksesvolste kettingwinkels, gestig en tot sy dood voorsitter en hoofbestuurder daarvan gebly. Sy vriend Eli Susman het by hom aangesluit en die winkels in Transvaal bestuur. Sy seun, Richard, wat later goewerneur van die Universiteit van Tel Aviv was, het sy vader se pos as voorsitter van Woolworths oorgeneem en ’n ooreenkoms met die Britse kettingwinkel Marks & Spencer aangegaan waardeur Woolworths se reeks handelsware aansienlik uitgebrei is. (Volgens ’n ander bron was dit Max Sonneberg wat ooreenkoms in 1947 gesluit het.)

Sonneberg het 'n lang en voortreflike loopbaan in die openbare lewe gehad: Van 1919 tot 1921 het hy Betsjoeanaland in die Volksraad verteenwoordig as lid van die Suid-Afrikaanse Party; daarna (1925-'38) was hy lid van die Kaapse provinsiale raad. In 1938 het hy na die Volksraad teruggekeer as die Verenigde Party-lid vir die kiesafdeling Suid-Skiereiland en die setel tot 1949, behou toe hy hom aan die aktiewe politiek onttrek het. Gedurende hierdie tweede fase van sy parlementêre loopbaan het Sonneberg hom hoofsaaklik met handels- en nywerheidsaangeleenthede besig gebou. Hy was voorsitter van 'n gekose komitee waarvan die voorstel aanvaar is dat die sentrale regering die beheer oor vissery oorneem van die provinsiale owerhede. 

Nadat hy hom in Muizenberg gevestig en 'n kiesafdeling aan die kus begin verteenwoordig het, het Sonneberg se groot belangstelling in die see ontwikkel en baie gedoen om die vissers in Valsbaai te help. Hy was lid van 'n parlementêre kommissie wat die stigting van 'n seevaartkollege oorweeg het en het 'n groot bedrag geld aangebied vir die stigting van so 'n kollege. Niks het egter van hierdie projek gekom nie. 

Aangesien Sonneberg erg bekommerd was oor die Nasionaal-Sosialistiese (Nazi-) aanslag op sy geloofsgenote in Sentraal-Europa het hy hom sterk beywer om etlike duisende Duits-Joodse vlugtelinge gedurende die dertigerjare na Suid-Afrika te laat kom en hulle hier op die been te help. Hy het ook sonder welslae onderhandelings met die Franse premier, Leon Blum, gevoer om Madagaskar as 'n toevlugsoord vir die slagoffers van Hitler se vervolging te gebruik. As ’n stoere Sionis het hy aktief deelgeneem aan pogings om geld in te samel om in lewensmiddele te voorsien vir die mense van Palestina en (later) Israel, en in die voorstad Tuine in Kaapstad het hy Rosecourt as klub en gemeenskapsentrum vir die Joodse jeug ingerig. 

Sy outobiografie, "The way I saw it", wat in 1957 postuum in Kaapstad verskyn het, bevat lewendige staaltjies oor Sonneberg se vroeë loopbaan in Rhodesië en Betsjoeanaland (Botswana) en verstrek gegewens oor sy verhouding met politieke leiers soos genl. J.B.M. Hertzog, genl. J.C. Smuts en dr. D.F. Malan, en oor sy onvermoeide pogings om Nazi-invloed in Suid-Afrika te bekamp. Sonnenberg se groot bewondering vir Smuts het sy toppunt bereik met die stigting in 1949 van die Max Sonnenberg-universiteitstrust, waardeur nagraadse studie van Suid-Afrikaners van alle rasse deur Veldmaarskalk Smuts-beurse gefinansier word. Die Trust het sedertdien die Max Sonnenberg-leerstoel vir Marine-geowetenskap aan die Universiteit van Kaapstad tot stand gebring.

Uit Sonnenberg se huwelik in 1906 met Lillie Isaacs (1887–1963), dogter van Samuel Isaacs van die Johannesburgse Beurs, is vyf kinders gebore: 'n seun Richard (gebore 1907) en vier dogters. Sy seun het hom as voorsitter van Woolworths opgevolg en dié pos jare lank beklee.



</doc>
<doc id="127179" url="https://af.wikipedia.org/wiki?curid=127179" title="Wallonië">
Wallonië

Die term Wallonië kan verwys na:



</doc>
<doc id="127181" url="https://af.wikipedia.org/wiki?curid=127181" title="Chemiese reaktor">
Chemiese reaktor

'n Chemiese reaktor is 'n afgeslote volume waarin 'n chemiese reaksie plaasvind. In chemiese ingenieurswese, word dit oor die algemeen gesien as 'n proseshouer wat gebruik word om 'n chemiese reaksie uit te voer, ed is dus een van die klassieke eenheidsoperasies in die analise van chemiese prosesse. Die ontwerp van 'n chemiese reaksie behels verskeie aspekte van chemiese ingenieurswese. Chemiese ingenieurs ontwerp reaktore om die ekonomiese waarde van die gegewe operasie te maksimeer. Ontwerpsingenieurs weeg dus die reaksie se opbrengs en doeltreffendheid in die produksie van die verlangde eindproduk op teen die kapitaalinset en bedryfsuitgawes van die aanleg, insluitend energie-insette, energieverwydering, rou materiaal koste, arbeid, ens. Energie-insette kan kom in die vorm van verhitting of verkoeling, pomparbeitd om druk te verhoog, drukverlies deur wrywing, en roerenergie.

Chemiese reaksie ingenieurswese is die tak van chemiese ingenieurswese wat handel oor chemiese reaktore en hul ontwerp, veral deur die toepassing van chemiese kinetika op industriële stelsels.

Die mees algemene basiese tipes van chemiese reaktore is tenkreaktore (waar die reaktante meng in die hele volume) en pype of buise (vir laminêre vloei reaktore en propvloeireaktore)

Beide tipes kan gebruik word as kontinue reaktore of enkelladingsreaktore, en kan een of meer vaste stowwe insluit (reagense, katalisatore, of inerte materiaal), maar die reagense en produkte is tipies vloeistowwe of gasse. Reaktore in kontinue prosesse word tipies by 'n bestendige toestand bedryf, terwyl enkelladingsreaktore noodwendig in 'n onbestendige toestand bedryf word. Wanneer 'n reaktor in bedryf gebring word, hetsy vir die eerste keer of na 'n prosesonderbreking, dit is in 'n onbestendige toestand, en die sleutel prosesveranderlikes verander oor tyd.

Daar is drie geïdealiseerde modelle wat gebruik word om die belangrikste prosesveranderlikes van verskillende chemiese reaktore te beraam:
Baie werklike reaktore kan gemodelleer word as 'n kombinasie van hierdie basiese tipes.

Sleutel prosesveranderlikes sluit in:
'n Buisreaktor kan dikwels 'n gepakte bed insluit. In hierdie geval is die buis gevul met korrels, gewoonlik 'n vaste katalisator. Die reaktante, in die vloeistof of gas fase, word deur die katalisatorbed gepomp. 'n Chemiese reaksie kan ook in 'n gefluïdiseerde bed plaasvind.

Chemiese reaksies wat in 'n reaktor plaasvind kan word eksotermies wees, as hulle hitte afgee, of endotermies, as hulle hitte absorbeer. 'n Tenkreaktor kan 'n dubbelwand hê vir verkoeling of verhitting, of buise kan rondom die buitekant van sy wand gedraai wees om sy inhoud af te koel of te verhit, terwyl 'n buisreaktor ontwerp kan word soos 'n hitteruiler as die reaksie sterk eksotermies is, of soos 'n vlamkas as die reaksie sterk endotermies is.

Die eenvoudigste reaktortipe is 'n enkelladingsreaktor. Die materiaal word op een slag ingelaai, en die reaksie verloop oor 'n gegewe tyd. 'n Enkelladingsreaktor bereik teoreties nie 'n bestendige toestand nie, omdat die reaksiesnelheid afneem soos die reaktante opgebruik word, en beheer van die temperatuur, druk en volume is dikwels nodig. Baie enkelladingsreaktore het dus poorte vir sensors en materiaalinset en -uitset. Enkelladingsreaktore word tipies gebruik in kleinskaalproduksie en reaksies met biologiese materiale, soos in bierbrouery, pulpverwerking, en die produksie van ensieme.

In 'n CSTR, word een of meer vloeistofreagense ingepomp in 'n tenkreaktor wat tipies met 'n stuwer geroer word om behoorlike vermenging van die reagense te verseker, terwyl die reaktor uitvloeisel verwyder word. Deur die volume van die tenk deur die gemiddelde volumetriese vloeitempo te deel, gee die ruimte-tyd, of die tyd wat nodig is om een reaktorvolume van die vloeistof te prosesseer. Die gebruik van chemiese kinetika maak dit moontlik om die verwagte persentasie voltooiing van die reaksie te bereken. 'n Paar belangrike aspekte van die CSTR is:
Die gedrag van 'n CSTR word dikwels gemodelleer deur 'n ideale model, waar perfekte vermenging aangeneem word. Indien die residensietyd 5 tot 10 keer die vermengingstyd is, kan hierdie benadering beskou word as geldig vir ingenieursdoeleindes. Die ideale model word dikwels gebruik vir eenvoudige berekeninge en kan gebruik word om navorsingsreaktore te beskryf. In die praktyk dit kan net benader word, veral in groot industriële reaktore, waar die vermengingstyd baie lank kan wees.

'n Lusreaktor is 'n hibriede tipe katalitiese reaktor wat fisies lyk soos 'n buisreaktor, maar werk soos 'n CSTR. Die reaksiemengsel word gesirkuleer in 'n buislus, wat omring word deur 'n medium vir verkoeling of verhitting, en daar is 'n deurlopende vloei van toevoermateriaal in en produk uit. 

In propvloeireaktor, of deurlopende buisreaktor, word een of meer vloeibare reagense deur 'n pyp of buis gepomp. Die chemiese reaksie verloop soos die reagense deur die reaktor beweeg. In hierdie tipe reaktor, skep die veranderende reaksiesnelheid 'n gradiënt met betrekking tot die afstand wat afgelê is; by die inlaat is die koers is baie hoog, maar soos die konsentrasies van die reagense afneem en die konsentrasies van die produkte verhoog, verlaag die reaksietempo. 'n paar belangrike aspekte van die PFR is:
Vir die meeste chemiese reaksies van industriële belang, is dit onmoontlik om die reaksie tot by 100% voltooiing deur te voer nie. Die tempo van die reaksie neem af soos die reagense verbruik word, tot die punt waar die stelsel dinamiese ewewig bereik (geen netto reaksie). Die ekwilibriumpunt vir die meeste stelsels gee 'n onvolledige reaksie. Om hierdie rede word 'n skeidingsproses, soos distillasie, dikwels na 'n chemiese reaksie uitgevoer om enige oorblywende reagense of byprodukte van die gewenste produk te skei. Hierdie reagense kan soms hergebruik word in die proses, soos byvoorbeeld by die Haber-proses. In sommige gevalle sou baie groot reaktore nodig sou om ewewig te benader, en chemiese ingenieurs kan kies om die gedeeltelik gereageerde mengsel te skei, en die oorblywende reaktante te herwin.

Onder laminêre vloeitoestande, is die aanname van propvloei hoogs onakkuraat, aangesien die vloeistof in die middel van die buis baie vinniger beweeg as die vloeistof by die wand. Die deurlopende ossillasie keerplaatreaktor bereik deeglike vermenging deur die kombinasie van vloeistofossillasie en keerplate, sodat propvloei benader word onder toestande wat andersins tot laminêre vloei sou lei.

'n Semi-enkelladingsreaktor word bedryf met deurlopende sowel as enkelladingsinsette en -uitsette. 'n Fermenteertenk, byvoorbeeld, word gelaai met 'n medium en mikroorganismes wat voortdurend koolstofdioksied produseer wat verwyder moet word. Ook wanneer 'n gas met 'n vloeistof moet reageer is dit gewoonlik moeilik om 'n suiwer enkelladingsreaktor te bedryf, want 'n groot volume van die gasword benodig is om te reageer met 'n gelyke massa van die vloeistof. Om hierdie probleem te oorkom, kan 'n deurlopende toevoer van gas kan deur 'n lading vloeistof geborrel word. Semi-enkelladingsprosesse behels in die algemeen gesien, een chemiese reactant wat in die reaktor gelaai word, en 'n tweede stof wat stadig bygevoeg word, byvoorbeeld om te verhoed dat neweeaksies plaasvind, of 'n produk wat as gevolg van 'n faseverandering deurlopend verwyder kan word, byvoorbeeld 'n gas wat gevorm word deur die reaksie, 'n vaste stof wat neerslaan, of 'n hidrofobiese produk wat vorm in 'n waterige oplossing.

Alhoewel katalitiese reaktore dikwels geïmplementeer word as propvloeireaktore, verg hulle analise meer ingewikkelde berekeninge. Die tempo van 'n katalitiese reaksie is eweredig aan die hoeveelheid katalisator wat kontak maak met die reaktante, sowel as die konsentrasie van die reaktante. Met 'n vastestofkatalisator en reaktante in die vloeistoffase, is dit eweredig aan die blootgestelde area, doeltreffendheid van die diffusie van die reagense en produkte uit die porieë van die katalisatordeeltjies, en die doeltreffendheid van die vermenging. Perfekte vermenging kan oor die algemeen nie aanvaar word nie. 'n Katalitiese reaksie verloop dikwels oor verskeie stappe met 'n tussenproduk wat chemies gebind is aan die katalisator; en aangesien die chemiese binding aan die katalisator ook 'n chemiese reaksie is, kan dit ook 'n invloed op die kinetika hê. Katalitiese reaksies vertoon dikwels sogenaamde "vervalsde kinetika", waar die oënskynlike kinetika verskil van die werklike chemiese kinetika as gevolg van fisiese oordragverskynsels.

Die gedrag van die katalisator is ook 'n oorweging. Veral in petrochemiese prosesse wat by hoë temperature uitgevoer word, kan katalisators deur prosesse soos sintering, verkooksing en vergiftiging gedeaktiveer word.

'n Tipiese voorbeeld van 'n katalitiese reaktor is die katalitiese omsetter wat giftige komponente van uitlaatgasse verwerk. Die meeste petrochemiese reaktore is egter ook katalities, en is verantwoordelik vir die produksie van die meeste industriële chemiese stowwe, bv. swaelsuur, ammoniak, BTEX (benseen, tolueen, etielbenseen en xileen) en vloeistofkatalitiese kraking.



</doc>
<doc id="127186" url="https://af.wikipedia.org/wiki?curid=127186" title="Arktiese Sirkel">
Arktiese Sirkel

Die Arktiese Sirkel is die noordelikste van die vyf groot abstrakte breedtegraadsirkels soos aangedui op kaarte van die Aarde. Dit is die noordelikste punt waar die middagson net sigbaar is met die noordelike wintersonstilstand en die suidelikste punt waar die middernagson net sigbaar is met die noordelike somersonstilstand. Die gebied noord van hierdie sirkel is bekend as Arktika of die Noordpoolstreek, en die gebied net suid van die sirkel as die Noordelike Gematigde Sone. Noord van die Arktiese Sirkel is die son minstens een keer per jaar 24 aaneenlopende ure bo die horison (en dus sigbaar om middernag) en minstens een keer per jaar 24 aaneenlopende ure onder die horison (en dus nie in die dag sigbaar nie). Dit geld ook vir die ekwivalente poolsirkel in die Suidelike Halfrond, die Antarktiese Sirkel.

Die Arktiese Sirkel het nie 'n vaste posisie nie; van 9 November 2017 loop dit 66°33'46.9" noord van die ewenaar. Sy breedtegraad hang af van die Aarde se ashelling, wat wissel binne 'n marge van 2° oor 'n tydperk van 40 000 jaar as gevolg van getykragte wat deur die maan se wentelbaan veroorsaak word. Gevolglik dryf die Arktiese Sirkel tans noordwaarts teen 'n spoed van ongeveer 15 m per jaar.

Die woord "Arkties" kom van die Griekse woord ἀρκτικός ("arktikos": "naby die Beer, die noorde"), en dit kom weer van die woord ἄρκτος ("arktos": "beer").

Slegs vier miljoen mense woon noord van die Arktiese Sirkel as gevolg van die strawwe klimaat; nietemin, sommige gebiede word al duisende jare deur inheemse volke bewoon wat vandag 10% van die streek se bevolking uitmaak. Duisende jare gelede het golwe mense van Oos-Siberië oor die Beringstraat na Noord-Amerika migreer en hulle daar gevestig. Baie later, in die historiese tydperk, is daar in sommige Arktiese gebiede migrasie deur die Europeërs en ander immigrante.

Die grootste gemeenskappe noord van die Arktiese Sirkel is in Rusland en Noorweë geleë: Moermansk (bevolking 307 257), Norilsk (175 365), Tromsø (71 295) en Vorkuta (59 231). Rovaniemi (61 329) in Finland is die grootste nedersetting in die onmiddellike omgewing van die Arktiese Sirkel en lê 6 km suid daarvan.

In teenstelling het die grootste Noord-Amerikaanse gemeenskap noord van die Arktiese Sirkel, Sisimiut (Groenland), ongeveer 5 000 inwoners. Van die Kanadese en die Amerikaanse Arktiese gemeenskappe is Barrow, Alaska die grootste nedersetting met sowat 4 000 inwoners.

Die Arktiese Sirkel is ongeweer 16 000 km in omtrek. Die gebied noord van die sirkel is groter as 20 000 000 km en dek ongeveer 4% van die Aarde se oppervlak.

Die Arktiese Sirkel loop deur die Arktiese Oseaan, die Skandinawiese Skiereiland, Noord-Asië, Noord-Amerika en Groenland. Die grond binne die Arktiese Sirkel is verdeel tussen agt lande: Noorweë, Swede, Finland, Rusland, die Verenigde State van Amerika (Alaska), Kanada (Yukon, die Noordwestelike gebiede en Nunavut), Denemarke (Groenland) en Ysland (waar dit deur die klein eiland Grímsey loop).

Die klimaat in die Arktiese Sirkel is oor die algemeen koud, maar die kusgebiede van Noorweë het 'n gematigde klimaat as gevolg van die Golfstroom, wat veroorsaak dat die hawens van Noord-Noorweë en die noordweste van Rusland die hele jaar ysvry is. In die binneland kan somers baie warm wees, terwyl die winters baie koud is. Somertemperature in Norilsk, Rusland, kan soms tot 30 °C styg, terwyl die wintertemperatuur dikwels tot onder daal.




</doc>
<doc id="127187" url="https://af.wikipedia.org/wiki?curid=127187" title="Oscar II-land">
Oscar II-land

Oscar II Land is die grondgebied tussen Isfjorden en Kongsfjorden op Spitsbergen, Svalbard. Die 30 km lange gletser Sveabreen verdeel Oscar II Land van James I Land.

Die Hofgaardtoppen-berg is die hoogste piek in Oscar II-land.

Die gebied is vernoem na Oscar II van Swede en Noorweë. Ouer naamvariante is "Oscar II's Land" en "Terre Oscar II".


</doc>
<doc id="127190" url="https://af.wikipedia.org/wiki?curid=127190" title="Presidentstraat-sinagoge">
Presidentstraat-sinagoge

Die Presidentstraat-sinagoge was die eerste sinagoge in Transvaal.

Die eerste Joodse erediens in Johannesburg is blykbaar in die winkel van ene Weinstein gehou op die hoek van Mark- en Harrisonstraat. Die eerste diens die heilige dae in 1887 is in die oorspronklike Randklub in Commissionerstraat deur rabbi Joel Rabinowitz waargeneem.

Kort daarna, in 1888/’89, is die Presidentstraat-sinagoge opgerig. Dit was een van die eerste baksteengeboue in die ontluikende Goudstad en is ontwerp deur Arthur Reid & Robert McCowat en gebou deur ene Rowe. E. Mendelsohn het die hoeksteen op 24 September 1889 gelê, maar die datum daarop was blykbaar November 1888. Toe dit voltooi is, het Johannesburg se Joodse bevolking sowat 100 getel. Die sinagoge het suid op Presidentstraat gefront en was tussen Kruis- en Von Brandisstraat. Dis in Maart 1926 verkoop.



</doc>
<doc id="127194" url="https://af.wikipedia.org/wiki?curid=127194" title="Park-sinagoge">
Park-sinagoge

Die Park-sinagoge was die tweede sinagoge in die stad Johannesburg.

Dit was geleë op die hoek van De Villiers- en Joubertstraat oorkant die telefoontoring. Dis in 1892 opgerig deur Alpine en Short na die plan van die argitekte Menze & Brauer. President Paul Kruger het die vier standplase geskenk waarop die sinagoge gebou is en ook die inwyding daarvan waargeneem.

In 1896 het J.F. Kroll die predikantswoning ontwerp en Kallenbach & Reynolds was verantwoordelik vir veranderings aan die sinagoge in 1903. Die gebou is tot 1912 gebruik, toe dit aan die spoorweë verkoop en gesluit is. In sy plek is later ’n spoorweggebou opgerig.

Iewers tussen 1903 en 1905 is ’n skool by die sinagoge aangehou, ontwerp deur Benzie & Deeble. Ná die Eerste Wêreldoorlog is die skool verskuif na Endstraat langs die spoorweglyn, waar dit vandag voortbestaan as die Laerskool I.H. Harris.



</doc>
<doc id="127196" url="https://af.wikipedia.org/wiki?curid=127196" title="Uchida">
Uchida

Uchida (Japannees: 内田) is 'n Japannese familienaam en kan na die volgende persone verwys:



</doc>
<doc id="127197" url="https://af.wikipedia.org/wiki?curid=127197" title="Mikrobiese konsortium">
Mikrobiese konsortium

'n Mikrobiese konsortium is twee of meer mikrobiese groepe wat simbioties saamleef. Konsortiums kan endosimbioties of ektosimbioties word.

Die konsep van 'n konsortium is vir die eerste keer deur Johannes Reinke in 1872 bekendgestel. Die term is voorafgegaan deur die term simbiose, wat 'n paar jaar later ingestel is in biologie.


</doc>
<doc id="127199" url="https://af.wikipedia.org/wiki?curid=127199" title="Thomas de Ridder">
Thomas de Ridder

Johannes Thomas de Ridder (noemnaam Thomas, Pretoria, 20 Februarie 1964 – Pretoria, 23 Oktober 1982) was ’n argitektuurstudent. 

Johannes Thomas (Thomas) de Ridder is in die Eastwoodkraam-inrigting in Pretoria gebore as die jongste van die vier kinders van Johan en Suzette de Ridder. Hulle is in 1956 getroud. Die ander kinders was Johannes Andries (Johan, 1958, was getroud met Elizabeth Helena [Helene] van der Merwe en het drie seuns gehad; oorlede op 12 November 2012 aan breinkanker), Gertruida Anna Susanna (Trudy, 1959, was getroud met Nicholas Anthony [Nic] Borain) en Josephus Marthinus (Tienie) (1962). 

Thomas het opgegroei te Herbert Bakerstraat 56, Groenkloof, Pretoria, en sy laerskooldae deurgebring aan die Laerskool Anton van Wouw, waarna hy sy skoolloopbaan voltooi het aan die Afrikaanse Hoër Seunskool, Pretorie. In 1981 het hy matriek geslaag met onderskeiding in vier vakke. Hy hel veral uitgeblink in kuns en vir drie jaar agtereenvolgens die hoogste punte in sy klas in hierdie vak behaal.

Begin 1982 het hy aangesluit by sy broer Tienie en met groot idealisme ingeskryf as student aan die Universiteit van die OVS vir die B.A. in Argitektuur. Hier het hy pragtig presteer en besonderse talent geopenbaar. As inwoner van Reitz-kamerwonings het hy deelgeneem aan die studentelewe en sy koshuis in die eerste waterpolospan, die tennisspan en muurbalspan verteenwoordig, asook vir die Kossakke gesing.

Elf jaar lank was hy, wat ook ’n besondere belangstelling en liefde vir sy volk en vaderland gehad het, 'n aktiewe lid van die Voortrekkerbeweging en in die Dirkie Uys-kommando het hy ook sy leierseienskappe as spanleier getoon.

Etlike jare lank het hy klavierlesse geneem by Peter Cruse en daarna by mej. W. de Wijn, en ook op dié gebied aansienlik talent openbaar en met sy gevoelvolle klavierspel sy ouerhuis versier. Die laaste herinnering van hom, het sy ouers vertel, was die 5de klavierkonsert van Beethoven waarna hy enkele ure voor sy dood geluister het.

Sy ouers skryf in sy begrafnisbrief: “As ernstige en gelowige seun was hy 'n getroue kerkganger en lidmaat, eers van die Gereformeerde kerk Pretoria-Sunnyside en die laaste maande van sy lewe van die Gereformeerde kerk Bloemfontein-Wes. Ook in die kerk het by 'n aktiewe bydrae gelewer as voorsitter van die JV.”

Hulle skryf: “As fyngevoelige en kunssinnige mens was hy 'n liefdevolle en dankbare kind vir sy ouers, 'n lojale en eerlike vriend vir baie en 'n opregte broer. Vir sy jong leeftyd het hy 'n besondere begrip getoon vir die lyding en beproewing van ander.”

Sy onverwagte en skielike heengaan in die vroeë oggendure van 23 Oktober 1982 in die ouderdom van 18 jaar en agt maande in 'n motorongeluk in Mainstraat, Pretoria, het 'n onherstelbare leemte in sy ouerhuis en vriendekring gelaat, maar veral ook by sy vriendin Ilse Nolte vir wie hy so lief was. Hy is op Woensdag 27 Oktober 1982 uit die Gereformeerde kerk Pretoria-Sunnyside begrawe.



</doc>
<doc id="127204" url="https://af.wikipedia.org/wiki?curid=127204" title="Doornfontein-sinagoge">
Doornfontein-sinagoge

Die Doornfontein-sinagoge of Leeue-sinagoge is die oudste sinagoge in Johannesburg wat nog as sodanig gebruik word.

Die sinagoge is geleë by Siemertweg 120, Nieu-Doornfontein, twee straatblokke vanaf Ellispark. Dis in 1905 opgerig teen ’n koste van £4 000 en die Leeue-sinagoge (Lions Shul) genoem na die twee leeus van gegote yster wat waghou aan weerskante van die ingang. Die argitek was Morrie Jacob Harris. ’n Brand het die gebou in 1930 in puin gelê. Dit is volledig gerestoureer, maar so is die gebou se oorspronklik voorkoms verander.

Links van die sinagoge was ’n saal wat die Joodse gemeente vir geleenthede gebruik het. Dit is later verkoop en omskep toe die gemeente se lidmate afgeneem het weens die verhuising van inwoners na aangenamer voorstede.



</doc>
<doc id="127207" url="https://af.wikipedia.org/wiki?curid=127207" title="Saint-Paul-en-Cornillon">
Saint-Paul-en-Cornillon

Saint-Paul-en-Cornillon is 'n Franse dorp in die département Loire (région Auvergne-Rhône-Alpes), weste van Saint-Étienne, met sowat 1400 inwoners (2014).

Die dorp is op die regteroewer van die Loirerivier. 

Die dorp word as "Curnillon" vir die eerste keer in 1284 genoem.


</doc>
<doc id="127211" url="https://af.wikipedia.org/wiki?curid=127211" title="Loire">
Loire

Loire (42) (IPA: lwaʁ, Arpitaans: "Lêre", Oksitaans: "Léger") is 'n Franse département van die gewes Auvergne-Rhône-Alpes wat vernoem is na die rivier Loire.




</doc>
<doc id="127212" url="https://af.wikipedia.org/wiki?curid=127212" title="Groot Sinagoge, Johannesburg">
Groot Sinagoge, Johannesburg

Die Groot Sinagoge in Wolmaransstraat, Johannesburg, is beskou as die moedersinagoge van die stad en "die kroonjuweel van Ortodokse Judaïsme in Suid-Afrika". Al die groot Joodse geleenthede in die Goudstad is in sy saal gebou en al die jare was dit die setel van die land se hoofrabbi. Weens die noordwaartse verhuising van die gemeentelede het die sinagoge in 1994 verhuis en is dit vervang deur die Groot-Park-sinagoge in Glenhoveweg, Oaklands, wie se argitektuur gegrond is op dié van die Groot Sinagoge, op sy beurt gegrond op dié van die Hagia Sophia.

Die geskiedenis van die Groot Sinagoge strek terug tot die begin van die stad Johannesburg, want op 10 Julie1887, ’n jaar ná die nedersetting se stigting, is ’n vergadering in B. Wainstein se winkel gehou waar eenparig besluit is die tyd was ryp om die Witwatersrandse Goudveldse Joodse Vereniging te stig. Die vereniging se oorspronklike verantwoordelikhede was onder meer om die Joodse begraafplaas in stand te hou en eredienste te hou vir die Joodse baanbrekers van die Goudstad. Op 19 September1887 is die eerste Rosj haSjana-diens in die Randse Klub gehou sodat daar genoeg plek sou wees vir die meer as 500 mense wat dit bygewoon het.

Enkele maande ná sy stigting het die vereniging besluit om sy naam te verander na die Witwatersrandse Hebreeuse Gemeente, wat sy doelstellings as ’n godsdienstige organisasie beter gepas het. In Januarie 1888 het die gemeente twee erwe aan Presidentstraat gekoop met die doel om ’n sinagoge op te rig. Op 7 November daardie jaar het eerw. Mark L. Harris die hoeksteen gelê en kon bouwerk aan Johannesburg se eerste sinagoge begin.

In Maart 1890 is daaglikse dienste ingestel in die sinagoge wat eenvoudig as die Presidentstraat-sinagoge bekendgestaan het. In in dié tyd het stormwolke oor die jong Joodse gemeenskap saamgepak en ’n skeuring ontstaan oor ’n aantal gemeenskapsake. Gevolglik het ’n aantal lede in Desember 1891 weggebreek en ’n nuwe gemeente gevorm, die Johannesburgse Hebreeuse Gemeente. Die Witwatersrandse Hebreeuse Gemeente het toe sy naam verander na Witwatersrandse Ou Hebreeuse Gemeente.

Pres. Paul Kruger het vier standplase op die hoek van Joubert- en De Villiersstraat aan die Johannesburgse Hebreeuse Gemeente toegeken waarop hulle ’n sinagoge kon bou. Die perseel is naby aan die oorspronklike Parkstasie en so het die sinagoge begin bekendstaan as die Park-sinagoge of Parkstasie-sinagoge. Die president het dit met veel prag en praal op 14 September 1892 geopen. Hierdie sinagoge was omtrent 20 jaar lank in gebruik tot dit in 1912 aan die Suid-Afrikaanse Spoorweë verkoop is, wat dit as militêre hoofkwartier vir die Suid-Afrikaanse Spoorweë en Hawens se regimente gebruik is tot dit in 1928 afgebreek is om plek te maak vir die nuwe stasie.

Dit was nadat die Park-sinagoge verkoop is dat die Johannesburgse Hebreeuse Gemeente begin bou het aan wat eindelik die grootste Joodse godsdienstige bouwerk in Suid-Afrika sou word. Tydens die jare 1913 en 1914 is die Groot Sinagoge gebou op ’n hele straatblok begrens deur Wolmarans-, Claim-, Quartz- en Smitstraat. Hierdie groot perseel, uitgekies deur die Joodse argitek Hermann Kallenbach, was na-aan die gebied waar die meeste van Johannesburg se Jodedom destyds gewoon het.

Die gebou is ontwerp deur Theophile Schaere, terwyl die bouaannemers Hoheisen & kie was. Siegfried Raphaely het die hoeksteen op 3 September 1913 gelê. Sammy Marks het al die bakstene voorsien en het die eer gehad om tydens die inwydingsgeleentheid die sleutel aan rabbi J.L. Landau te oorhandig. Bouwerk het amper ’n jaar geduur en op 23 Augustus 1914 kon die Johannesburgse Hebreeuse Gemeente se spogsinagoge amptelik ingewy word deur rabbi dr. L.L. Landau.

Altesaam 24 jaar lank, van 1891 tot 1915, het die twee gemeentes afsonderlik gefunksioneer, elkeen met sy eie rabbi en gemeenskapsleiers. In 1898 het die Witwatersrandse Ou Hebreeuse Gemeente die 26-jarige rabbi dr. J.H. Hertz as hul rabbi aangestel. Hy het hul geestelike leier gebly tot met sy terugkeer na Amerika in 1911. In 1903 het die Johannesburgse Hebreeuse Gemeente rabbi dr. J.L. Landau gevra om hul rabbi te word, ’n amp wat hy 40 jaar lank tot in 1943 sou beklee.

Minstens 10 jaar lank het die Witwatersrandse Ou en Johannesburgse Hebreeuse Gemeente sonder welslae oor die samesmelting van die twee gemeentes onderhandel. Rabbi Hertz se vertrek in 1911 en die swak toestand waarin die Presidentstraat-sinagoge verkeer het, het ’n nuwe geleentheid vir toenadering tussen die twee gemeentes geskep. Eindelik, na lang onderhandelings, is ’n ooreenkoms op 30 Mei 1915 bereik ingevolge waarvan die Verenigde Hebreeuse Gemeente gestig en die Wolmaransstraat-sinagoge sy hoof-aanbiddingsplek geword het.

Die Wolmaransstraatse Sinagoge het ’n spesiale plek in die hart van Johannesburg se Joodse gemeenskap gehad. Dit was ook simbool van die vereniging van die twee gemeentes. Ná die samesmelting is dit beskou as die moedersinagoge van Johannesburg en is alle groot geleenthede van die Joodse gemeenskap in sy groot saal gehou. Sedert sy inwyding was dit die setel van die land se hoofrabbi, onder wie rabbi dr. Landau, rabbi L.I. Rabinowitz, rabbi B.M. Casper en rabbi C,K, Harris.



</doc>
<doc id="127215" url="https://af.wikipedia.org/wiki?curid=127215" title="Reeva Forman">
Reeva Forman

Reeva Forman (gebore in Johannesburg, 6 Julie, jaar onbekend) is ’n Suid-Afrikaanse sakevrou en besturende direkteur van Reeva Forman (Edms.) Bpk. (sedert 1974), ’n onderneming wat kosmetiek vervaardig en bemark. Sy het naam gemaak as openbare spreker en lewer praatjies oor onder meer bestuur, bemarking, motivering, selfontwikkeling en menslike verhoudings.

Forman is in Johannesburg gebore as die dogter van Joseph (Jo) en Cherry (née Hotz) Forman. Haar moeder was die dogter van Joodse immigrante in Kaapstad en haar vader in Johannesburg. Hul ouers het omstreeks die vorige eeuwending uit Litaue en/of Letland na Suid-Afrika geïmmigreer om te ontsnap aan die pogroms (vervolging van Jode). Haar vader was 'n apteker in Doornfontein, wie se apteek, Sherwell Pharmacy, by Sherwellstraat 2, op die hoek van Beitstraat, was. Die gesin van vier (Forman het ook ’n broer wat in 2016 oorlede is ná ’n stryd teen Parkinson se siekte) het in twee vertrekke bo-op en een langsaan die apteek gewoon. 

Met Forman se geboorte was Doornfontein nog in ’n groot mate ’n Joodse gebied, maar toe reeds het die uittog van Jode na die noordelike voorstede begin. Tog beskryf Forman die omgewing waarin sy grootgeword het, as "lieflik". Albei haar ouers het voltyds in die apteek gewerk waar haar vader bekend was as "die arm mense se dokter", terwyl haar moeder voor in die apteek direk met die klante gewerk het. Namate die Jode verhuis het, het Doornfontein ál meer kosmopolities geraak sodat alle rasse by haar ouers se apteek gekoop het. Forman onthou hulle het almal gelyk behandel. In die omgewing van destyds het die politiek en rassediskriminasie nog nie so ’n groot rol gespeel soos in sommige ander dele van Suid-Afrika nie. Haar ma het haar van kleins af wysgemaak ’n mens kan enigiets bereik wat jy wil, want "die Here is goed", maar haar pa sou byvoeg: Mits jy hard werk. 

Op 13-jarige ouderdom het Forman se loopbaan as tienermodel begin toe sy een van die eerste modelle was van mev. Habib van Fordsburg se sari's. Kort voor die Sharpeville-slagting van 1960 het haar ouers geld geleen en winkels weerskante van die apteek gebou met die oog daarop om dit te verhuur. Ná die nadelige uitwerking van Sharpeville op sakevertroue het haar ouers lank gesukkel om die winkels verhuur te kry. Eindelik moes hulle die eiendom vir ’n appel en ’n ei verkoop. Haar pa het dit berou dat hy nie ’n goeie erflating aan sy twee kinders kon voorsien nie, maar Forman het in 2017 in ’n onderhoud gesê: "Hulle het ons geloof in onsself gegee en in die basiese goedheid van die mensdom en die vermoë om teëspoed te oorleef." Vir haar was dit veel belangriker as ’n groot erflating.

Forman het eers skoolgegaan aan ’n kloosterskool naby haar huis, maar nadat dié gesluit het, het sy haar skoolloopbaan aan die Parktownse kloosterskool voltooi. Sy het grootgeword in die Groot Sinagoge in Wolmaransstraat, Joubertpark.

Ná skool het sy ’n B.A. (Hons.) in sielkunde aan die Universiteit van die Witwatersrand verwerf. 'n Loopbaan as fotografiese model in die VSA het vir haar gewink, maar ys het verkies om in Suid-Afrika te bly en, nadat sy ’n motiveringskursus bygewoon het, self ’n motiveringspreker te word en mense so op te bou en te bemagtig. Destyds het sy motiveringswerk vir banke en ander groot maatskappye in Johannesburg gedoen. Een van die maatskappye was ’n Amerikaanse kosmetiekfirma wat filiale oorsee gehad het wat opleiding aan bemarkers gebied het. So is sy in die middel 1970's na Amerika vir ’n week lange avant-garde kursus oor mense-ontwikkeling by ’n filiaal wat bande gehad het met die Universiteit van Kalifornië (Los Angeles). Ná haar terugkeer het die Amerikaanse kosmetiekfirma in Suid-Afrika gesluit en van hul bemarkers Forman gevra of sy nie sou belangstel om haar eie kosmetiekmaatskappy te vorm en hulle in diens te neem nie. Destyds het sy reeds haar eie vyf-dag-motiveringskursus ontwikkel wat sy met groot sukses aangebied het.

Die naam Reeva vir haar potensiële maatskappy het sy lank tevore reeds geregistreer, maar dit eers gebruik toe sy begin om parfuum te bemark. Aan die einde van die eerste jaar het sy twee parfuums gehad en geleidelik gegroei toe Reeva ná drie jaar ’n reeks skoonheidsprodukte gehad het nadat hulle aanvanklik die ontbinde maatskappy se produkte bemark het. Teen 1983 het Reeva uitstekend gevaar en is Forman, toe ’n bekende naam in Suid-Afrika, aangewys as Barclays Bank en die Skakelwese Instituut van Suid-Afrika (Prisa) se sakevrou van die jaar. Hare was een van die eerste firmas in Johannesburg wat heeltemal geïntegreer was wat verskillende rasse betref. Haar leuse was en bly vandag nog: Mense is gelyk in hul potensiaal as hulle die wil het om sukses te behaal.

Van 1985 tot 1987 was sy lid van die SAUK se raad in die tyd toe Riaan Eksteen gevra is om die uitsaaier te bestuur. In die raad het hulle ’n sakevrou en ’n Jood nodig gehad; dus was Forman se benoeming twee vlieë met een klap. Sy het saam met onder andere Mimi Coertse gedien, maar die SAUK-raad van destyds was veels te progressief na die regering se sin, en ná twee jaar is hulle termyn beëindig. Dit was vir Forman verblydend om te sien hoe so ’n belangrike instelling so ’n groot tree vorentoe gee, maar dit was van korte duur. In haar tyd op die raad het sy gratis bemagtigingsopleiding aan SAUK-werknemers gebied deur haar vyf-dag-bestuurskursus aan te bied. 

In die middel 1980’s het Forman, wat toe reeds ’n gesiene sakevrou was, ’n bekende naam geword toe sy die tydskrifuitgewer Caxton dagvaar oor ’n artikel in die destydse glanstydskrif "Style" waarin berig is haar sakeonderneming word bedryf soos ’n kultus of ’n piramideskema. Haar motivering was dat die artikel haar meer as 3 000 verspreiders se inkomste in gevaar gestel het. Ná ’n vyf jaar lange saak is in 1990 R1,35 miljoen se skadevergoeding aan haar toegeken, verreweg die grootste plaaslike toekenning vir naamskending. Dit sou R2 miljoen gewees het, maar die hooggeregshof wou nie ’n presedent skep waar plaaslike eisers reusebedrae geld sou kry deur sulke sake soos die geval in Amerika is nie. 

Forman se maatskappy moes ’n fortuin aan regskoste bestee en teen die einde het haar regspan, wat lede van verskeie rasse en godsdienste ingesluit het wat later hoë hoogtes in die regsprofessie sou bereik, koste besnoei sodat hulle enduit met die saak kon voortgaan. Agterna sou sy erken sy was baie idealisties en het haar nie daaraan gesteur dat sy ’n baie geringe kans gehad het om die saak te wen nie. Die voordeel van die uitgerekte saak was al die gratis publisiteit wat Forman en haar maatskappy gekry het en die simpatie wat dit vir haar verdien het, maar andersyds het sy soveel aandag daaraan bestee dat Reeva agteruit begin gaan het.

Sy meen sy het opgestaan vir wat reg en goed is en standpunt ingeneem teen sensasionele beriggewing. Sy is trots daarop dat dit ’n groot uitwerking gehad wat ook na die buiteland uitgekring het. Die saak word vandag nog gereeld aangehaal.

In 1991 het Forman ’n nuwe hoofkantoor vir haar kosmetiekmaatskappy, Reeva, by Sherbornelaan 2, Parktown, laat bou. Reeds toe sy in 1983 sakevrou van die jaar was, was haar firma se omset R10 miljoen en het sy 2 000 kosmetiekverspreiders landwyd in Suid-Afrika gehad. Sy het R1 miljoen vir die grond betaal, die bestaande gebou gesloop en R4 miljoen geleen om die nuwe gebou op te rig. Die ontwerp is gegrond op die modehuis Benetton se hoofkwartier in Italië, ’n 15de-eeuse villa wat sy in ’n tydskrif gesien het. Forman het saam met haar argitek, Mike Henry van die Kaapse argitek Louis Karol se Johannesburgse kantoor, en bouer, Francesco Riviera, ’n onvergeetlike drie dae in Italië deurgebring nadat sy ’n jaar lank met die Italiaanse ambassade in Suid-Afrika onderhandel het om toegang tot die Benneton-hoofkantoor te kry. Hulle is twee uur gegun om die plek te besigtig, maar het eindelik agt uur gebly. Karol self was nie bereid om so ’n "outydse" gebou te ontwerp in ’n era toe almal gaande was oor staal, glas en beton nie. Met hul terugkeer het hulle ’n goeie idee gehad vir die gebou waarmee sy ietwat behep geraak het. 

In dié tyd was sy minder betrokke by die bemarkingskant van haar onderneming en het verkope stadigaan begin afneem. Ook het verspreiders die onderneming begin verlaat. In 1991 het sy ’n 10-jaar-verband uitgeneem om haar hoofkwartier te bou. Die rentekoers was toe 14%, maar teen 1997 het dit amper verdubbel tot 26%. Ongelukkig het sy gemeen die rentekoers sou daal in die nuwe Suid-Afrika, maar in die eerste paar jaar het die teenoorgestelde gebeur. Reeva se wins moes vir die gebou betaal, wat tot ’n kontanttekort gelei het.

Die gebou is in 2000 opgeveil waarvan die opbrengs al haar skuld uitgewis het, en nadat die nuwe eienaars oorgeneem het, het sy kantoorruimte daarin gehuur teen R20 000 per maand, wat sy soms laat betaal het en dikwels uit haar eie geld. In dié tyd het verkope selfs verder gedaal onder ’n vennoot se leiding. In 2004 het sy haar bank genader en op grond van sterk huurkontrakte die gebou teruggekoop. Sy beskryf dit as "’n absolute gawe van God" en "’n wonderwerk" dat sy die gebou kon terugkry. Daarna het sy besluit om nie weer geld te leen om ’n sakeonderneming uit te brei nie. ’n Maand later het ’n internasionale firma haar drie keer die waarde van die verband vir die gebou aangebied, maar sy het geweier om dit te verkoop. Kort vantevore het sy die bemarking oorgeneem en direk met klante behandel skakel. Reeds jare lank gebruik sy net ’n klein gedeelte van die gebou, terwyl die res gehuur word deur onder meer die Helen Suzman-stigting en die fotograaf Roger Ballen. 

Nadat sy haar fabriek verloor en van die meer as 3 000 verspreiders net sowat 20 oorgehou het, het sy besluit om haar sakeryk anders te herbou en nou op e-handel te konsentreer. In 2017 het haar vaste personeel uit haar, ’n ontvangsklerk, versendingsklerk en bestuurder bestaan. Haar produkte, ontwikkel deur topwetenskaplikes en skoonheidskundiges in Suid-Afrika sowel as in Europa, word nou op kontrak deur ’n ander fabriek vervaardig.

Forman het as Ortodokse Jood in die Groot Sinagoge in Wolmaransstraat grootgeword, maar haar broer het getrou in die Hervormde Tempel Israel in Hillbrow, die eerste Hervormde sinagoge in Suid-Afrika. Sy sou later in ’n onderhoud vertel: "Dit het my hart gebreek (om omstreeks 1994 te hoor) dat so ’n ongelooflike Joodse terrein verkoop sou word. Historiese geboue wat deel is van ons land se ryk verlede, behoort bewaar te word." Daarom was sy geskok om te hoor dat nog ’n sinagoge in die middestad, Tempel Israel, verkoop sou word terwyl nog heelparty in sy bedieningsgebied van Hillbrow, Berea en Yeoville oorgebly het. Dit het haar laat besluit om in te gryp en die verkoop te keer, iets wat sy sou wou doen in die geval van die Groot Sinagoge, maar nie betyds kon vermag nie. "Met my agtergrond as motiveringspreker, sal ek probeer om enige godsdienstige aanbiddingsplek te red." In Tempel Israel se geval was dit ter wille van die sowat 70 arm Jode wat nog in die omgewing woon.

Tempel Israel het ’n lang geskiedenis van betrokkenheid by die breër gemeenskap. Reeds in 1944 het ’n groep vroeë ’n skool in die township Alexandra begin wat later doe M.C. Weiler-skool na die sinagoge se eerste rabbi genoem is. Soos Forman dit stel: "Outreach and caring about others are inherent in the very bricks of temple Israel." Nadat Forman in 1994 as voorsitter van Tempel Israel aangestel is, het die sinagoge die ongebruikte klaskamers en saal langs die shul beskikbaargestel vir opheffingsprojekte in die omgewing wat ná "tien van die mees wonderlike jare" (volgens Forman) te groot geraak het vir Tempel Israel se beperkte ruimte en toe oorgeskuif het na die ou Hillbrow-kinderhospitaal. ’n Kleuterskool huur nou die klaskamers teen ’n nominale bedrag terwyl ’n Christenkerk die sinagoge op Sondae vir dienste huur, ook teen ’n bedrag wat glad nie markverwant is nie, maar Tempel Israel help om oop te bly. 

Op 9 Julie 2016 is die Tempel Israel-erfenissentrum bekendgestel toe die gewese Openbare Beskermer adv. Thuli Madonsela se hoofrede gelewer het na aanleiding van die sentrum se leuse: "Geregtigheid, geregtigheid moet jy najaag, dat jy kan lewe en die land in besit kan neem wat die HERE jou God jou sal gee." (Deut. 16:20). Johannesburg se vorige burgemeester, Parks Tau, het daarop gewys dat Jode Hillbrow se eerste inwoners was, maar hoedat hulle as immigrante ’n sukses gemaak het. Vandag weer, is dit ’n buurt van mense van elders wat ’n beter heenkome in Hillbrow kom soek. Die sentrum, wie se planne nog geformuleer word onder Forman se leiding, wil mense se regte en waardigheid herstel. Deur haar "humanitêre aktivisme", soos Forman dit noem, wil sy mense help slaag deur van diens te wees, aan Jode sowel as nie-Jode. Sy glo ook die grootste bedreiging wat die mensdom in die 21ste eeu in die gesig staar, is "haat vir die ander", soos vergestalt deur onder meer toenemende xenofobie, Islamafobie en anti-Semitisme.

Tempel Israel, ’n Hervormde sinagoge in Hillbrow, Johannesburg, is een van net twee Joodse aanbiddingsplekke wat in die middestad en omstreke oorgebly het – die ander een is die Ortodokse Doornfontein-sinagoge ("Lions Shul") – nadat die res saam met hul gemeentelede noordwaarts na die aangenamer voorstede verhuis het, onder meer die Groot Sinagoge in Wolmaransstraat. Tempel Israel het in 1936 as Suid-Afrika se eerste Hervormde sinagoge geopen, toe dié stadsdeel die tuiste was van Johannesburg se meer gegoede inwoners, voor goedkoop woonstelblokke amper al die woonhuise in die buurt vervang het. Reeds in die vroeë 1980's het Indiërs, swart en bruin mense onwettig in die blanke groepsgebied van Hillbrow kom woon. 

Toe die Groepsgebiedewet amptelik afgeskaf word, was die omgewing rondom Tempel Israel reeds so te sê heeltemal swart. Die wit uittog uit die middestad se woonstelbuurte het daartoe gelei dat Tempel Israel in die vroeë 1990's sou sluit, maar Forman het tussenbeide getree en die verkoop van die geskiedkundige gebou gekeer. In 2014 het sy in ’n onderhoud gesê: "So lank daar Jode is wat na ons toe kom, moet ons oopbly. Dis die ware doel van Judaïsme: om ons waardes uit te leef deur diegene in die nood te help." Weens die klein getal gemeentelede kan die sinagoge nie ’n voltydse rabbi bekostig nie, en dis moeilik om Jode uit die voorstede te oorreed om hier te kom aanbid. 

Forman is sedert 1998 lid van die Suid-Afrikaanse Joodse Raad van Afgevaardigdes se Gautengse raad en nasionale uitvoerende raad, erelewensadjunkpresident van die Suid-Afrikaanse Sionistiese Federasie (SASF), waarby sy in 2002 aangesluit het, en lid van hul bestuurskomitee asook voorsitter van Israel Now Tour van die SASF.




</doc>
<doc id="127217" url="https://af.wikipedia.org/wiki?curid=127217" title="Aldose">
Aldose

'n Aldose is 'n monosakkaried ('n eenvoudige suiker) waar die koolstofketting 'n karbonielgroep op die eerste koolstofatoom het, en dus 'n aldehied is. Hidroksielgroepe is soos by alle koolhidrate gekoppel aan al die ander koolstofatome. Aldoses kan onderskei word van ketoses, waar die karbonielgroep weg van die punt van die molekule is, en wat dus ketone is. 

Soos die meeste koolhidrate, het eenvoudige aldoses die algemene chemiese formule C(HO). Omdat formaldehied (n=1) en glikolaldehied (n=2) nie oor die algemeen beskou word as koolhidrate nie, is die eenvoudigste moontlike aldose die triose gliseraldehied, wat slegs drie koolstofatome bevat.

Omdat hulle het ten minste een asimmetriese koolstof sentrum bevat, toon aldoses almal stereoisomerie. Aldoses kom in óf 'n D- vorm óf 'n L- vorm voor. Die beslissing is gebaseer op die chiraliteit van die asimmetriese koolstof verste van die aldehiedpunt, naamlik die tweede-laaste koolstof in die ketting. Aldoses met alkoholgroepe op die regterkant van die Fischer projeksie is D-aldoses, en diegene met alkohole op die linkerkant is L-aldoses. D-aldoses kom in die natuur meer algemeen voor as L-aldoses.

Voorbeelde van aldoses sluit in gliseraldehied, eritrose, ribose, glukose en galaktose. Ketoses en aldoses kan chemies onderskei word met Seliwanoff se toets, waar die monster met suur en resorcinol verhit word. Die toets berus op die dehidrasiereaksie wat vinniger plaasvind in ketoses: terwyl aldoses stadiger reageer en 'n ligte pienk kleur gee, reageer ketoses vinniger en sterker om 'n donkerrooi kleur te gee. 

Aldoses kan isomeriseer tot ketoses deur die Lobry-de Bruyn-van Ekenstein transformasie. 

Aldoses word onderskei op grond van die aantal koolstowwe in die hoofketting. Die minimum aantal koolstowwe in wat nodig is om 'n molekule te vorm wat nog steeds as 'n koolhidraat beskou word is 3, en koolhidrate met drie koolstowwe word trioses genoem. Die enigste aldotriose is gliseraldehied, wat een chirale stereosentrum het met 2 moontlike enantiomere, D- en L-gliseraldehied. 

'n Paar algemene aldoses is:
'n Baie belangrike kategorie van aldoses is diegene met 6 koolstowwe, die aldoheksoses. Sommige aldoheksoses wat bekend is onder hulle algemene name is:

Aldoses is algemeen bekend onder die naam van 'n spesifieke stereoisomeer van die verbinding. Hierdie onderskeid is veral belangrik in Biochemie, aangesien baie biologiese stelsels slegs een enantiomeer van die koolhidraat kan gebruik, en nie die ander nie. Aldoses is egter nie tot een konformasie beperk nie: hulle kan wissel tussen 'n paar verskillende vorms.

Aldoses kan tautomeriseer na ketoses in 'n dinamiese proses met 'n enol tussenvorm. Hierdie proses is omkeerbaar, sodat aldoses en ketoses in ewewig met mekaar bestaan as gevolg van die lae energiedrumpel van die oorgangsfase. Aldehiede en ketone is egter byna altyd stabieler as die ekwivalente enolvorme, so die aldo - en ketovorms oorheers normaalweg. Hierdie proses, met sy enol intermediêre, kan ook stereoisomerisasie veroorsaak. Basiese oplossings versnel hierdie isomerisasiereaksies.

Koolhidrate met meer as 4 koolstowwe bestaan in 'n equibrium tussen die sikliese, of geslote-ring vorm, en die oop-ketting vorm. Sikliese aldoses word gewoonlik as Haworth projeksies geteken, en die oop-ketting vorms as Fischer projeksies. Beide hierdie verteenwoordigs gee belangrike stereochemiese inligting weer. 


</doc>
<doc id="127218" url="https://af.wikipedia.org/wiki?curid=127218" title="Tempel Israel, Johannesburg">
Tempel Israel, Johannesburg

Tempel Israel in die Johannesburgse voorstad Hillbrow is die oudste van Suid-Afrika se nege Hervormde sinagoges. Dis 'n provinsiale erfenisterrein. 

Tempel Israel is amptelik op 23 Augustus 1936 geopen as die moedersinagoge van al die Hervormde sinagoges wat in die land sou volg. Johannesburg se burgemeester Maurice Freeman, 'n lid van die Joodse gemeenskap, het die hoeksteen op 22 September 1935 gelê. 

Dis gestig deur rabbi M.C. Weiler. Weens die wit uittog uit die sinagoge se bedieningsgebied sedert die 1980's, het die gemeente se lidmate afgeneem en bestaan nou hoofsaaklik uit ouer, verswakte, eensame en verarmde mense van Hillbrow, Berea, Yeoville en Parktown. Dié Jode beskou Tempel Israel steeds as hul geestelike tuiste. Die sinagoge reik ook uit na die omliggende, nie-Joodse gemeenskap en verhuur die klaskamers langs die shul teen 'n nominale bedrag aan 'n kleuterskool, terwyl 'n Christenkerk die sinagoge op Sondae vir eredienste gebruik, ook teen geringe huur. Met Tempel Israel se 80-jarige bestaansviering in 2016 is ’n permanente uitstalling van die Hervormde beweging in Suid-Afrika en die geskiedenis van die sinagoge geopen, die sogenaamde erfenissentrum.

Die Hervormde beweging het tydens die Verligting in die 18de eeu in Europa ontstaan en is in die 1930's na Suid-Afrika gebring deur Jode wat aan die vervolging in Sentraal- en Oos-Europa ontvlug het. Die Hervormde beweging is minder streng oor tradisionele Joodse oortuigings: Dit laat byvoorbeeld vir vroue toe, is nie so gesteld op kosjerkos nie en is verdraagsaam ten opsigte van gay regte. Daar is net drie Hervormde sinagoges in Johannesburg: Tempel Israel in Hillbrow, Tempel Emmanuel in Oxfordweg en Tempel Bet David in Sandton. Hul getalle het in die laaste paar dekades heelwat afgeneem weens immigrasie in ’n tyd toe die Suid-Afrikaanse Joodse gemeenskap gekrimp het van ’n hoogtepunt van amper 120 000 omstreeks 1970 tot die huidige (2017) nagenoeg 75 000 siele.

Tempel Israel is in 1936 op die hoek van Claim- en Paul Nelstraat gebou toe die voorstad Hillbrow nog uit huise bestaan het en die Joodse gemeenskap (die bronne maak dit nie duidelik of dit die hele gemeenskap was of net die Hervormdes nie) in die voorstad sowat 800 siele getel het. Tans (2017) het die getroue lidmate van Tempel Israel tot sowat 50 afgeneem, terwyl tot 300 dienste op die heilige vakansiedae bywoon. 

Die bou van die sinagoge kan teruggevoer word tot ’n besoek in 1929 deur prof. Abraham Zvi Idelsohn (1882–1938), wat by sy familie in Johannesburg uit Cincinnati in die VSA kom kuier het. Hy het lesings gegee oor Joodse musiek en die beginsels van Progressiewe Judaïsme. Idelsohn het sy broer, Jerry, aangemoedig om ’n Progressiewe Joodse groep in die Goudstad te vestig. Nadat hy in 1930 dienste in privaat wonings gelei het, het hy in Junie 1931 die Suid-Afrikaanse Joodse Godsdienstige Unie vir Liberale Judaïsme gestig. Jerry het kontak gemaak met Moses Cyrus Weiler, destyds ’n student onder Idelsohn aan die Hebrew Union College. Nadat hy in Augustus 1933 bevestig is, het rabbi Weiler na Johannesburg gekom en is ’n progressiewe gemeente gestig. Hul eerste erediens is in die Vrymesselaarsaal in Clarendon Place aan die rand van Hillbrow gehou. 

Einde 1933 is ’n perseel van ¾ acre gekoop en drie jaar later is die sinagoge amptelik in gebruik geneem. Die imposante gebou is in die Art Deco-styl ontwerp en rys vier verdiepings hoog. Dis ontwerp deur die Joodse argitek Hermann Kallenbach saam met sy vennote Kennedy en Furner. Hy was ook verantwoordelik vir die ontwerp van die ewe treffende Griekse Ortodokse kerk in Wolmaransstraat en die NG kerk Jeppestown in Fairview. Ook het hy die perseel vir die Groot Sinagoge in Wolmaransstraat help kies.

Tempel Israel se perseel huisves vandag nog ’n kleuterskool, hoewel nie meer vir Joodse kinders nie. Die shul het ook ’n uitreikprogram, die MC Weiler-skool in die township Alexandra, opgerig. Die vroue van Tempel Israel het dit in 1944 begin in die geloof dat om Joods te wees nie net behels het om geloofsgenote te help nie, maar almal om jou in die nood.

Die sakevrou Reeva Forman het vroeg in die 1990's by Tempel Israel betrokke geraak toe sy hoor die gemeente wil die sinagoge verkoop. Dié verkoop is met ’n enkele stem afgeweer. Sy dien al sedert omstreeks 1994 as Tempel Israel se voorsitter.



</doc>
<doc id="127220" url="https://af.wikipedia.org/wiki?curid=127220" title="St. Gotthardpas">
St. Gotthardpas

Die St. Gotthardpas (Duits: "Gotthardpass", Frans: "Col du Saint-Gothard", Italiaans: "Passo del San Gottardo") is 'n bergpas wat Noord- en Suid-Switserland met mekaar verbind. Dit gaan oor die Sint-Gotthard-massief in die Alpe en is 2 106 m (6 909 voet) hoog. Dit verbind die dorp Airolo in die Italiaanssprekende kanton van Ticino met Andermatt in die Duitssprekende kanton Uri. Daar gaan drie tonnels onder die pas deur: die Gotthard-spoorwegtonnel (1882), die Gotthard-padtonnel (1980) en die Gotthard-basistonnel (2016).



</doc>
<doc id="127223" url="https://af.wikipedia.org/wiki?curid=127223" title="Groot St. Bernardpas">
Groot St. Bernardpas

Die Groot St. Bernardpas (Duits: "Grosser Sankt Bernhard", Frans: "Col du Grand St-Bernard", Italiaans: "Colle del Gran San Bernardo") is die derde hoogste bergpas in Switserland op 2 469 m (8 100 voet), geleë in die munisipaliteit Bourg-Saint-Pierre. Dit verbind Martigny in die kanton van Valais in Switserland met Aosta in die Aostavallei en Piëmont in Italië.

Dit is die laagste pas op die rug van die Alpe tussen Mont Blanc en Monte Rosa. Die pas self is in Switserland, baie naby aan Italië. Dit is geleë op die hoofwaterskeiding van die Rhône en die Poriviere. Die Groot St. Bernardtonnel is in 1964 voltooi om verligting te bring vir die pas. Vandag het dit slegs historiese en ontspanningswaarde.

in 1800 het Napoleon Bonaparte en sy leër oor die pas gemasjeer om Italië binne te val.



</doc>
<doc id="127225" url="https://af.wikipedia.org/wiki?curid=127225" title="Munisipaliteite van Loire">
Munisipaliteite van Loire

Loire (42) (IPA: lwaʁ, Arpitaans: "Lêre", Oksitaans: "Léger") is 'n Franse département van die gewes Auvergne-Rhône-Alpes wat vernoem is na die rivier Loire. Dit bestaan uit drie Arrondissements met 21 Kantons (Frans "cantons") en 326 Munisipaliteite (Frans "communes") (data soos op 1 Januarie 2017).

"Sien ook: Kantons van Loire"

Die munisipaliteit van Andrézieux-Bouthéon is van die Arrondissement Montbrison na die Arrondissement Saint-Étienne oorgedra.

2016: Samesmelting van "Chalmazel" en "Jeansagnière" tot Chalmazel-Jeansagnière


</doc>
<doc id="127229" url="https://af.wikipedia.org/wiki?curid=127229" title="Biologiese aanpassing">
Biologiese aanpassing

Onder biologiese aanpassing verstaan ons die veranderings in eienskappe van organismes waardeur hulIe in staat gestel word om beter in hul omgewing te funk­sioneer. Die funksie van biologiese aanpassing is om die oor­lewingskanse van die plant, dier of mens as individu te vergroot.

Tydens sy leeftyd moet die plant, dier of mens voortdurend aanpas sodra sy omgewing verander, byvoorbeeld as dit natter, kouer, droër of ligter word.  Daarnaas bestaan daar ook 'n vorm van aanpassing wat oor generasies strek. Dit is hier waar Charles Darwin se evolusieteorie ter sprake is, naamlik dat goed aange­paste diere hulIe besondere aanpassingsvermoë erflik aan hulIe nakomeling oordra, en dat swak aangepaste organismes deur selek­sie uitsterf.

Aanpassing vergroot plante en diere se kanse op oorlewing. Biologies word tussen twee vorms van aanpassing onderskei. Aanpassing op kort termyn, dus binne die lewens­duur van een individu, en aanpassing op lang termyn, dit wil sê deur erflikheid van die een geslag aan die volgende oorgedra.

Aan­passing op lang termyn word dikwels genetiese aanpassing genoem, maar die woord evolusie gee eintlik die beste beskrywing. Dit is nie so dat 'n plant of dier die ervarings wat hy in een leeftyd opgedoen het, bloot deur erflikheid aan die volgende geslag kan oordra nie. Dit kon die mens nog nooit bewys nie. Wat Darwin en sy volgelinge wel kon bewys, is dat daar in 'n groep plante in die erflike eienskappe veranderings intree. In die stryd om te kan bestaan, bly slegs dié diere oor wat danksy gepaste erflike eienskappe en mutasies die beste in hulle omgewing aanpas. Dit is dus nie die individu wat hom aanpas nie, maar die soort, en wel in 'n proses van ontwikkeling.

Die feit dat soveel diere swem­vliese het (eende, meeue, pelikane, paddas, krokodille, otters, bewers en baie ander diergroepe), is die gevolg van generasieaanpassing. Dit is heeltemal moontlik dat, as gevolg van lukrake mutasie, daar by diere met vry vingers en tone nou en dan een met vliese tussen die vingers of tone voorkom. Sulke toevallige veranderinge as gevolg van mutasie is inderdaad bekend.

By diere vir wie vry vingers en tone noodsaaklik is, soos knaag­diere en ape, sou afwykings in dié verband maklik 'n ramp kon wees. Ape met swemvliese sou byvoorbeeld maklik uit bome kon val of minder behendig hul kos by­kom. Die soort moet dus vry bly van swemvliese omdat dié wat daarmee gebore word, waarskynlik nie sal oorleef nie.

Sodra 'n groep diere egter in of naby water woon, sal die individue wat toevallig deur mutasie swem­vliese gekry het, 'n voorsprong hê op hulle soortgenote. Hulle word dus die beter oorlewers en hulle sal 'n kans kry om die mutasie as 'n erflike eienskap aan hulle nageslag oor te dra.

Hierdie redenasie geld op presies dieselfde wyse vir eende en paddas, alhoewel hulle as groepe nie in die minste aan mekaar verwant is nie. Hulle het wel in die­selfde omstandighede op dieselfde manier gereageer of aangepas. Só 'n ontwikkeling van dieselfde or­gane by nieverwante diergroepe word konvergerende evolusie genoem.

Dieselfde geld vir die feit dat groen diere byna uitsluitlik in groen omgewings gevind word, wit diere in die sneeu en grysgeles in woestyne en vlaktes. Dié soort aanpassing word nabootsing genoem"."

By plante gebeur dieselfde. Woestynplante het hulle by die droogtetoestande aangepas deur geleidelik kleiner blare te ontwikkel sodat daar minder verdamping plaasvind, deur die stingel en worteldele te verdik sodat hulle hulle water daarin kan opgaar en deur dorings te ontwikkel sodat die woestyndiere hulle nie so maklik opvreet nie.

Dikwels vereis die aanpassing van een soort organisme 'n daarby aansluitende aanpassing van 'n ander organisme. Die verhouding tussen gras en die graseters is 'n goeie voorbeeld. In 'n poging om hulle teen opvreting te beskerm, het sekere grasse mettertyd 'n hoë kieselgehalte (kalkagtige mineraal­inhoud) ontwikkel sodat die gras inderdaad so hard en taai geword het dat dit oneetbaar is. Ná 'n lang evolusieperiode van tussen 40 en 50 miljoen jaar het perde, kamele, herte, boksoorte en runderagtiges egter 'n stel tande ontwikkel wat nie so maklik slyt nie, die kiesel­inhoud kan baasraak en in staat is om dié soort gras fyn te maal. Die aanpassing van een organisme by 'n ander organisme kan ook anders verloop. Hulle kan hulle so sterk op mekaar instel dat hulle nie meer nie, of moeilik, sonder mekaar kan lewe. Som­mige wiere en skimmels het hulle­self verweef tot korsmosse; see­koeie laat hulle velle skoonpik deur vee-reiers of renostervoëltjies"." Hierdie tipe evolusie word ko-evolusie genoem.

Soms strek hierdie saamlewery of verweefheid tot voordeel van die een organisme en ly die ander een duidelik daaronder. Dan het ons met 'n parasitiese aanpassing te doen.

Julian Huxley het die hele doel van evolusie gesien as die vergroting van die individu se aanpassingsvermoë. Hy was van mening dat hoe hoër die individu ontwikkel, hoe minder hy deur een bepaalde omgewing beperk sal word en dat individue hulle deur verdere ont­wikkeling by steeds meer uiteenlopende milieus sal kan aan­pas. Dit beteken dus dat aan­passing op die kort termyn, wat ook individuele aanpassing genoem kan word, 'n resultaat is van langdurige aanpassing op die lang termyn (genetiese aan­passing). Dit is 'n logiese argument omdat die plant of dier met 'n groter individuele aan­passingsvermoë in 'n groter ver­skeidenheid omstandighede kan lewe en op dié manier dus 'n groter kans op oorlewing het. 'n Beroemde voorbeeld van so 'n aanpassing is die perdeblom ("Taraxacum officinale), "waarvan 'n wortel as eksperiment in twee helf­tes gesny is. Die een helfte is in die vlakte oorgeplant en die ander helfte in die berge. Daar het dade­lik twee plante ontstaan wat op die oog af so verskillend gelyk het dat 'n mens moeilik sou kon glo dat dit een en dieselfde soort was. Die een in die berge was 'n klein en saamge­dronge plant en die een op die vlakte sappig en groot. Só 'n varia­sie, wat nie op 'n erflike wyse verskil nie, maar op die groot verskille in die verskillende omgewings berus, word modifikasies genoem. Omdat dit in hierdie geval oor 'n aan­passing in vorm gaan, word dit morfologiese individuele aan­passing genoem. Die mens is meer vertroud met daaglikse fisiologiese individuele aanpassings. Ons oë pas hulle by die ligintensiteit aan. Dit duur miskien 'n paar oomblikke en 'n geknip van die oë, maar daar is 'n duidelike aan­passing as 'n mens skielik uit 'n donker vertrek in helder sonlig inloop. By emigrasie van 'n koue na 'n tropiese klimaat moet die liggaam hom grotendeels by die hoër temperatuur, verskil in vogtigheid, lugdruk en die nuwe ritme van seisoene aanpas. Dit word akklimatisasie genoem. Die sweetkliere begin gou al daaraan gewoond raak om meer vog af te skei, en die vel beskerm homself deur donkerder te word teen sonstraling. Rasse wat al duisende jare in die trope woon, het hierdie eienskappe erflik verkry.  Blankes uit die noorde moes dit deur individuele aanpassing verkry.

Dieselfde verskil word gesien tussen die reeds genoemde groen diere wat hulle groen kleur geërf het om in 'n groen omgewing te kan bly en die verkleurmannetjie wat ge­durende sy leeftyd talle male van kleur verander om by sy agter­grond aan te pas (fisiologiese individuele aanpassing).

Deur te leer uit ervaring is ook 'n vorm van aanpassing. By ver­skillende diere vind ons voorbeelde van vroeër opgedoende ervarings, uitvindings en ontdekkings wat deur soortgenote nagevolg is. Die dieet van mensape is byvoorbeeld grotendeels die resultaat van vorige ervarings wat deur die wyfie aan die volgende geslag geleer of oorgedra word.

Die leervermoë is die sterkste ontwikkel by die mens. Aan hierdie vorm van aanpassing het die mens waarskynlik meer te danke as aan die buigsaamheid van sy biolo­giese gestel. Dit bly van groot belang dat die mens biologies van wyd uiteenlopende voedselsoorte kan lewe en wyd uiteenlopende kli­mate kan verdra. Met sy leer­vermoë maak die mens egter ge­durig gebruik van die ervaring van ander en, danksy sy taal, ook nog van die ervaring van vorige ge­slagte.

Daar skuil egter 'n gevaar in die mens se suksesvolle aanpassing op die kort termyn. Hierdie aanpassing laat hom verkeerdelik onder die indruk verkeer dat hy moontlik aan die grense en beperkinge van sy erflike aanpassingsvermoë kan ontsnap. Die feit dat daar vandag omgewingsbeheerprobleme be­staan, is waarskynlik die gevolg daarvan dat ons te na-aan hierdie grense gekom het of hulle selfs oorgesteek het. Besoedeling is byvoorbeeld reeds te groot vir ons erflik vasgelegde aanpassingsvermoë.



</doc>
<doc id="127230" url="https://af.wikipedia.org/wiki?curid=127230" title="Klein St. Bernardpas">
Klein St. Bernardpas

Die Klein St. Bernardpas (Frans: "Col du Petit Saint-Bernard", Italiaans: "Colle del Piccolo San Bernardo") is 'n bergpas in die Alpe op die Frans-Italiaanse grens en is 2 188 m bo seevlak. Dit is tussen Savoie, Frankryk, en die Aostavallei aan die Italiaanse kant op die suide van die Mont Blanc-massief. Die pas het sy naam verleen aan die Sint Bernardhonde.



</doc>
<doc id="127231" url="https://af.wikipedia.org/wiki?curid=127231" title="Hermann Martin Asmuss">
Hermann Martin Asmuss

Hermann Martin Asmuss (31 Mei 1812 - 6 Desember 1859) was 'n Balties-Duitse paleodierkundige en professor aan die Imperiale Universiteit van Dorpat. Hermann Martin Asmuss is gebore in Dorpat, vandag Estland, die seun van die skrywer Johann Martin Asmuss en Christine Luise Asmuss, gebore Luhde. Hy het by die Imperiale Universiteit van Dorpat gestudeer en sy doktorsgraad van die Albertus Universiteit van Königsberg ontvang. In 1857 is hy aangestel as voltydse professor en direkteur van die "Cabinet of natural history" by die Tartu-universiteit. Sy hoofveld van werk lê in die klassifikasie van Hemiptera. Die akkedis Saara Asmussi is na hom vernoem. In 1856 het hy "Das vollkomste Hauteskelet van bisher bekannten Thierreihe" gepubliseer. 



</doc>
<doc id="127232" url="https://af.wikipedia.org/wiki?curid=127232" title="Richard Bergmann">
Richard Bergmann

Richard Bergmann (10 April 1919 - 5 April 1970) was 'n Oostenrykse en Britse tafeltennisspeler. Hy was die wenner van sewe Wêreld Tafeltenniskampioenskappe, insluitende vier enkelspeltitlels, een mansdubbelspeltitel, twee spantitels en 22 medaljes in totaal.

Bergmann is in 1982 by die "International Jewish Sports Hall of Fame" ingelyf en in 1993 as een van die twaalf stigterslede van die Internasionale Tafeltennisstigting se "Hall of Fame". Sedert 1967 word die "Richard Bergmann Fair Play-trofee" aangewys by die Liebherr-wêreldkampioenskap. 


</doc>
<doc id="127233" url="https://af.wikipedia.org/wiki?curid=127233" title="Alexander Bittner">
Alexander Bittner

Alexander Bittner (16 Maart 1850, Friedland - 31 Maart 1902, Wene) was 'n Oostenrykse paleontoloog en geoloog. Nadat hy in 1873 aan die Universiteit van Weneen gegradueer het, het hy in Wene as assistent van Eduard Suess aangebly. In 1874-76 het hy geologiese navorsing in Italië en Griekeland gedoen, gevolg deur 'n internskap aan die Imperiale Instituut van Geologie in Wene (1877). In 1897 is hy aangestel as hoofgeoloog van die instituut.

Bittner is bekend vir sy stratigrafies-paleontologiese navorsing van die Oos-Alpe, veral studies van brachiopoda van die Alpe se Trias-periode. Hy was een van die eerste wetenskaplikes om die gevolge van die aardbewing in Belluno wat op 29 Junie 1873 in Noord-Italië plaasgevind het, te ondersoek. 




</doc>
<doc id="127240" url="https://af.wikipedia.org/wiki?curid=127240" title="Saul Joseph Adelman">
Saul Joseph Adelman

Saul Joseph Adelman (18 November 1944, Atlantic City) is 'n sterrekundige by The Citadel se Fisika Departement in Charleston, Suid-Carolina. Adelman het sy baccalaureusgraad in fisika van die Universiteit van Maryland in 1966 ontvang en sy Ph.D in sterrekunde van die California Institute of Technology in 1972. Hy spesialiseer in sterrekunde. 

Saul Adelman is mede-skrywer van "Bound for the Stars: Travel in the Solar System and Beyond (1981, ISBN 0-13-080382-0)". Daarbenewens is hy die skrywer / mede-outeur van 502 wetenskaplike artikels in sterrekunde.



</doc>
<doc id="127281" url="https://af.wikipedia.org/wiki?curid=127281" title="2018 Formule Een-seisoen">
2018 Formule Een-seisoen

Die Formule Een-seisoen van 2018 bestaan uit 21 Grand Prix-wedrenne, wat tans oor alle wêrelddele, behalwe Afrika, gehou word.

Lewis Hamilton is die huidige wêreldbestuurderskampioen, en Mercedes die verdedigende wêreldkampioen vir vervaardigers. 

Pirelli is weereens die enigste bandverskaffer vir die 2018-seisoen.


Die volgende spanne en renjaers beoog om aan die FIA Formule 1-wêreldkampioenskap in 2018 deel te neem:






</doc>
<doc id="127290" url="https://af.wikipedia.org/wiki?curid=127290" title="Pentose">
Pentose

'n Pentose is 'n monosakkaried met vyf koolstofatome. Pentoses word in twee groepe onderverdeel: aldopentoses het 'n aldehied funksionele groep op die koolstofatoom by posisie 1, en ketopentoses het 'n ketoon funksionele groep op die koolstofatoom by posisie 2 of 3.

Die aldopentoses het drie chirale sentrums en het dus elkeen agt (2) verskillende stereoisomere.

Ribose is 'n bestanddeel van RNA, en die verwante molekule, deoksiribose, is 'n bestanddeel van DNA. Gefosforileerde pentoses is belangrike produkte van die pentosefosfaat pad, spesifiek ribose 5-fosfaat (R5P), wat gebruik word in die sintese van nukleotiede en nukleïensure, en eritrose 4-fosfaat (E4P), wat gebruik word in die sintese van aromatiese aminosure. 

Die 2-ketopentoses het twee chirale sentrums, en dus vier (2) verskillende stereoisomere. Die 3-ketopentoses is skaars.
Die aldehied en ketoon funksionele groepe van pentoses reageer met die naburige hidroksiel funksionele groepe om intramolekulêre hemiasetale en hemiketale, onderskeidelik, te vorm. Die gevolglike ringstruktuur is verwant aan furan, en staan bekend as 'n furanose. Die ring gaan spontaan oop en toe, in 'n omkeerbare reaksie, sodat rotasie van die binding tussen die karbonielgroep en die aangrensende koolstofatoom plaasvind, waardeur twee verskillende konfigurasies (α en β) ontstaan. Hierdie proses word mutarotasie genoem.

'n Polimeer wat bestaan uit pentose-eenhede staan bekend as 'n pentosaan.

Die belangrikste toetse vir pentoses maak staat op die omskakeling van die pentose na furfuraal, wat dan reageer met 'n chromofoor. In Tollens se toets vir pentoses (wat nie verwar moet word met Tollens se silwer-spieël toets vir reduserende suikers) reageer die furfuraalring met floroglucinol om 'n gekleurde verbinding te vorm; in die anilienasetaat toets reageer dit met anilienasetaat; en in Bial se toets reageer dit met orsinol. In elkeen van hierdie toetse, reageer pentoses baie sterker en vinniger as heksoses.


</doc>
<doc id="127291" url="https://af.wikipedia.org/wiki?curid=127291" title="San Bernardinopas">
San Bernardinopas

Die San Bernardinopas (Duits: "Bernhardinpass", Italiaans: "Passo del San Bernardino"; 2 066 meter (6 778 voet)) is 'n bergpas in die Alpe in Switserland. Die pas verbind die Hinterrhein- en Mesolcina-valleie tussen Thusis en Bellinzona. Die hoogste punt van die pas verteenwoordig die Italiaans-Duitse taalgrens en is ook op die waterskeiding van die Ryn en Poriviere.



</doc>
<doc id="127329" url="https://af.wikipedia.org/wiki?curid=127329" title="Mário Costa Barberena">
Mário Costa Barberena

Mario Costa Barberena (17 April 1934 - 16 Desember 2013) was 'n Brasiliaanse paleontoloog.

Hy het vanaf 1956 tot 1959 Natuurwetenskappe by die Pontifícia Universidade Católica do Rio Grande do Sul gestudeer. Hy het sy doktorsgraad aan die Harvard-universiteit in Stratigrafie en Paleontologie (1977-1978) voltooi. Hy was in 1974 'n dosent aan die Universidade Federal Rio Grande do Sul (Federale Universiteit van Rio Grande do Sul). Die genus Barberenachampsa is na hom vernoem. Het 'n noemenswaardige bydrae tot die Geopark van Paleorrota gemaak.




</doc>
<doc id="127342" url="https://af.wikipedia.org/wiki?curid=127342" title="Helene Bechstein">
Helene Bechstein

Helene Bechstein née Capito (26 Mei 1876 – 20 April 1951) was'n Duitse sosiale persoonlikheid en sakevrou. Sy het vir Adolf Hitler in etiket opgelei en was die vrou van Edwin Bechstein, die eienaar en later meerderheidsaandeelhouer van C. Bechstein, 'n toonaangewende vervaardiger van klaviere.

Helene Capito is in Düsseldorf in 1876 gebore. Sy het met Edwin Bechstein getrou, die seun van Carl Bechstein, die eienaar van die C. Bechstein klavierfabriek. In 1923, nadat C. Bechstein 'n beperkte maatskappy geword het, het Helene en Carl begin om aandele in die maatskappy op te koop, totdat hulle die meerderheidsaandeel gehad het. Helene het as woordvoerder van die maatskappy opgetree. Sy het dikwels antisemitiese opmerkings gemaak, wat daartoe gelei het dat 'n aantal hoë-profiel-musici 'n boikot van C. Bechstein klaviere begin het. In 1934 is die maatskappy herstruktureer sodat Helene die meerderheidsaandeelhouer geword het. Om kapitaal in te win, het sy van die maatskappy se eiendom aan Hermann Göring in sy hoedanigheid as Minister President van Pruise verkoop.

Bechstein het Adolf Hitler in 1921 vir die eerste keer deur Marlene Eckart by haar Berchtesgaden Villa ontmoet. Sy het aanklank by hom gevind, en toe hy in die tronk was na die mislukte "biersaal putsch", het sy hom gereeld besoek, en eenkeer haarself by die tronk as sy aangenome moeder opgegee. Op Hitler se vrylating, het Bechstein hom aan die Duitse hoë sosiale kringe in Berlyn voorgestel. Saam met Elsa Bruckmann en Winifred Wagner, het sy gehelp om vir Hitler tafelmaniere te leer, en het bygedra tot die hervorming van sy openbare beeld. Bechstein en Hitler het hegte vriende geword: sy het vir hom geskenke gegee, insluitend 'n Mercedes ter waarde van RM26,000, het vir hom "Wölfchen" ("wolfie") genoem, en het gesê dat sy hom graag as haar eie seun sou wou gehad het. Hitler het vir haar na bewering 'n oorspronklike manuskrip van "Mein Kampf" gegee. Die Bechsteins het vir Hitler openbaar befonds, en het vir hom die geld voorgeskiet om voort te gaan met die publikasie van die "Völkischer Beobachter" koerant.

Toe die Nazi's aan bewind gekom het in 1934, het Hitler vir haar die Goue Partyembleem van die NSDAP toegeken. Bechstein self het eers in 1944 by die Nazi-Party aangesluit. Sy het gehoop dat Hitler sou trou met haar dogter.

Na Nazi-Duitsland se oorgawe in die Tweede Wêreldoorlog, is die C. Bechstein maatskappy deur die Geallieerdes in die Amerikaanse Besettingsone opgekommandeer, en Bechstein se aandele is gekonfiskeer deur die Amerikaners. Die maatskappy is eers in 1948 toegelaat om weer te begin om klaviere te vervaardig. Bechstein self is gevonnis tot 60 dae harde arbeid en 30% bates is onteien weens haar aktiwiteit as 'n ondersteuner van die Nazi's. Sy is in 1951 oorlede.


</doc>
<doc id="127350" url="https://af.wikipedia.org/wiki?curid=127350" title="Glasgow Warriors">
Glasgow Warriors

Glasgow Warriors is een van die twee professionele rugbyspanne van Skotland. Hulle ding mee in die Guiness Pro14 en die Europese Rugbykampioenebeker. Warriors het die 2014-’15-seisoen van die Pro12 gewen en die eerste Skotse span geword wat in die professionele era van rugby ’n vername toernooi kon wen.

Glasgow het in 1996 ’n professionele rugbyspan geword waar dit sedert die stigting van die klub in 1872 ’n amateurklub was. Die span het in 1996 as Glasgow Rugby bekend gestaan voor hulle in 1998 as Glasgow Caledonians bekend gestaan het na ’n samesmelting met die Caledonian Reds. In 2001 het hulle die ‘Caledonians’ laat vaar en weer as Glasgow Rugby bekend gestaan voor hulle in 2005 uiteindelik die Glasgow Warriors geword het.

Glasgow Warriors se span vir die 2017-’18-seisoen:



</doc>
<doc id="127359" url="https://af.wikipedia.org/wiki?curid=127359" title="Aardmagnetisme">
Aardmagnetisme

Voor die 17de eeu is daar geglo dat daar in die ruimte 'n hemelliggaam is wat 'n magnetiese krag op die aardbol uitoefen. Daar is gemeen dat 'n magneetnaald sy rigting van die poolster kry. In 1600 het die Engelse wetenskaplike, William Gilbert, met 'n bolvormige magneetsteen (die mineraal magnetiet) geëksperimenteer en verklaar dat die aarde self die magneet is, met sy twee pole naastenby waar die geografiese pole lê. In 1838 het die Duitser Friedrich Gauss met sy wiskundige ontleding tot die gevolgtrekking gekom dat 95% van die aarde se magnetiese veld binne-in die aarde lê – net 'n geringe deeltjie bestaan in die atmosfeer self.

Daar word vandag aanvaar dat die aarde se magneetveld in sy kern opgewek word. Een teorie wil hê dat die verskil in temperatuur tussen die mantel en vloeibare buitekern strominge in die kernmateriaal veroorsaak. 

Oral op die aarde is daar 'n redelike swak magnetiese veld teenwoordig, soos gesien kan word in die bewegings van 'n kompas se magneetnaald. By die poolstreke is die sterkte ongeveer 0,7 gauss, terwyl dit in die omgewing van die ewenaar sowat 0,35 gauss is.

Die magnetiese pole is die areas waar die magnetiese krag loodreg op die aarde se oppervlak gerig is. Die magnetiese noordpool lê op die eiland Bathurst in Noord-Kanada, terwyl die magnetiese suidpool aan die rand van Antarktika lê (die noordpool is natuurkundig gesien eintlik 'n suidpool).

Die ligging van die magnetiese pole stem nie presies ooreen met die geografiese pole nie. Die afwyking wat ŉ magneetnaald ten opsigte van die geografiese noordpool aangee, word 'n deklinasie genoem. Die waarde van die afwyking verskil van plek tot plek en word op 'n kaart met lyne voorgestel. Die lyne verbind die punte met dieselfde waarde en is bekend as isogone.

Aangesien die magnetiese krag by die pole loodreg val, lê dit by die ewenaar min of meer ewewydig aan die oppervlak. Dit sal dus op verskillende plekke verskillende hoeke met die horisontale vlak vorm. So 'n hoek word bestempel as 'n inklinasie en indien die gelyke hoeke op 'n kaart met lyne verbind sou word, word dit 'n isokline genoem.

Die posisie van die magnetiese pole verander gedurig en kan selfs etlike kilometers verskuif. Volgens die Skotse fisikus Balfour Stewart moet die daaglikse variasie toegeskryf word aan elektriese strome in die boonste lae van die atmosfeer (die ionosfeer).

Die son is gedurig besig om die aarde met klein stralingsdeeltjies te bombardeer, in die sogenaamde sonwind, wat uit plasma van elektrone en positief gelaaide ione bestaan. Hierdie wind bots met die aarde se magneetveld, en die plek waar die drukking die grootste is, is aan die sonkant (van die aarde af gesien). Die magneetveld word ingeperk en die ingeperkte deel van die veld noem ons die magnetosfeer. Die grensgebied net daar buite is bekend as die magnetopouse. Aan die donker kant van die aarde rek die sonwind die magnetosfeer met 'n stert uit, sodat dit byna soos dié van 'n komeet lyk.

Aangesien die aarde deur die gedrag van die sonwind geaffekteer word, word sy magnetiese veld beïnvloed. Dit verklaar waarom die magnetiese pole nie altyd op dieselfde plek bly nie.

Die magnetosfeer dien as uitstekende beskermer teen die dodelike bestraling van die son, maar laat tog 'n hoeveelheid gelaaide deeltjies deur die magnetopouse binne. Van die deeltjies word glad nie deur die magneetveld beïnvloed nie en verweer eers binne die magnetosfeer tot elektrone en positief gelaaide ione. Wanneer die deeltjies ingedring het, word hulle vasgevang in gordels in die magnetosfeer – of die Van Allen­gordels, soos dit gewoonlik genoem word. Tydens magnetiese storms dring protone en elektrone die aarde se atmosfeer veral by die poolstreke binne – vandaar die poolligte.

Sou die aarde se magnetiese eienskappe met dié van 'n gewone staafmagneet vergelyk word, sal die as wat van pool tot pool loop, teen 'n hoek van 11° ten opsigte van die geografiese poolas lê. Die punte waar die as die aardoppervlak sny, word die geomagnetiese pole genoem. Daar word na die "magneet" as 'n dipool, of dubbelpoolmagneet verwys, en omdat die aarde se magnetiese veld nie 'n suiwer dipool is nie, is die geomagnetiese pole sowat 1000 km van die magnetiese pole af.

'n Interessante verskynsel is dat die as van die dipool deur die loop van aarde se geskiedenis besig is om te verskuif, en al selfs omgekeer het. Wetenskaplikes het 'n deeglike studie van die verskuiwing gemaak en op 'n eienaardige teenstrydigheid afgekom. Die inligting wat in Noord-Amerika verkry is, was heeltemal anders as dié wat in Europa versamel is. Die verskil in die rigting van die poolverskuiwing kon net verklaar word indien daar in die verlede beweging van die vastelande was – een van die eerste bewyse wat tot die teorie van kontinentale verskuiwings gelei het.


</doc>
<doc id="127360" url="https://af.wikipedia.org/wiki?curid=127360" title="John Evan Baldwin">
John Evan Baldwin

John Evan Baldwin FRS (6 Desember 1931 - 7 Desember 2010) het vanaf 1954 by die Cavendish Astrofisika Groep (voorheen die Mullard Radio Astronomy Observatory) gewerk. Hy het 'n sleutelrol gespeel in die ontwikkeling van interferometrie in radio-astronomie, en later astronomiese optiese interferometrie en gelukkige beeldvorming (Engels: "lucky imaging"). Hy het die eerste kaarte van die radio-uitsending van die Andromeda-sterrestelsel en die Perseus-groep gemaak, en die eienskappe van baie aktiewe sterrestelsels gemeet. In 1985 het hy die eerste "Aperture Masking Interferometry" waarnemings uitgevoer, en toe die konstruksie en werking van die "Cambridge Optical Aperture Synthesis Telescope" gelei, en die "lucky imaging" metode ontwikkel. In 2001 is die Jackson-Gwilt-medalje aan hom toegeken vir sy tegniese bydraes tot die interferometrie en diafragmasintese. Hy het in 1949 as 'n lid van Queen's College, Cambridge, gematrikuleer en is sedert 1999 'n Lewensgenoot van die Kollege.




</doc>
<doc id="127361" url="https://af.wikipedia.org/wiki?curid=127361" title="Jackson-Gwilt-medalje">
Jackson-Gwilt-medalje

Die Jackson-Gwilt-medalje is 'n toekenning wat sedert 1897 deur die Royal Astronomical Society (RAS) uitgereik is. Die oorspronklike kriteria was vir die uitvinding, verbetering of ontwikkeling van astronomiese instrumentasie of tegnieke; vir prestasie in observasionele sterrekunde; of vir prestasie in navorsing in die geskiedenis van sterrekunde. Vanaf 2017 is die geskiedenis van die sterrekunde -kategorie verwyder en oorgedra na 'n nuwe toekenning, die Agnes Mary Clerke-medalje. 

Die frekwensie van die medalje het oor tyd verander. Aanvanklik was dit onreëlmatig, met gapings van tussen drie en vyf jaar tussen toekennings. Vanaf 1968 is dit elke drie jaar gereeld toegeken; vanaf 2004 elke twee jaar; en sedert 2008 is dit elke jaar toegeken. Die toekenning is vernoem na Hannah Jackson (gebore Gwilt). Sy was 'n niggie van Joseph Gwilt ('n argitek en genoot van die Royal Astronomical Society) en dogter van George Gwilt ('n ander genoot); Hannah het die oorspronklike fondse vir die medalje geskenk. Dit is die tweede oudste toekenning wat deur die RAS uitgereik is, na die Goue Medalje. 

Bron tensy anders aangedui:



</doc>
<doc id="127362" url="https://af.wikipedia.org/wiki?curid=127362" title="Aërodinamika (vliegtuig)">
Aërodinamika (vliegtuig)

Aërodinamika is die studie van die beweging van lugmolekuses. In hierdie artikel word die invloed van lugstrome op onder andere die romp, vlerke en stert van 'n bewegende vliegtuig ondersoek.

Wanneer 'n vliegtuig deur die lug beweeg, is daar lug wat van voor af om die vlerk vloei. Aan die voorkant van die vlerk word hierdie lugstroom in twee verdeel. Een deel vloei oor die bokant en die an­der deel langs die onderkant van die vlerk, en aan die agterkant van die vlerk kom hulle weer bymekaar. Die vlerk is so ontwerp dat die voorkant dik en rond is, terwyl dit geleidelik smaller na agter word. Die bokant loop met 'n boog na agter, terwyl die onderkant reguit na agter loop. Die lugdeeltjies wat oor die bokant vloei, het weens die gekromde op­pervlak 'n langer pad om te volg as die deeltjies wat langs die gelyke onderkant beweeg. Dit het tot ge­volg dat die deeltjies bo-oor die vlerk vinniger as die deeltjies aan die onderkant beweeg. As dit nie gebeur nie, sal 'n lugleegte agter die vlerk ontstaan, omdat die natuur sulke ongelyke toestande nie duld nie.

Volgens die wet van Bernoulli word die druk van 'n gas kleiner namate dit vinniger beweeg. Dit be­teken dat die druk aan die bokant van die vlerk kleiner is as die druk aan die onderkant daarvan. In 'n poging om hierdie ongelyke lugdrukke te herstel, ontstaan daar 'n opwaartse lugstroom. Hierdie lug­stroom oefen 'n krag op die vlieg­tuig uit wat die hefkrag genoem word. Dis ook hierdie krag wat die vliegtuig "dra". As die hefkrag op albei vlerke presies dieselfde is, sal die vliegtuig se vlerke horisontaal bly, maar as dit verskil sal die vliegtuig kantel. Hoe vinniger die vlieg­tuig vlieg, hoe groter word die hef­krag. Tydens landing en opstyging is die snelheid relatief klein, en die hefkrag dus ook.

Die hefkrag kan groter gemaak word deur die vlerkoppervlakte groter te maak of deur die ronding van die vlerk te vergroot. Om hierdie rede word klappe aan die agter­kant van die vlerke gebruik. Deur hierdie klappe te verstel, word die ronding van die vlerk groter gemaak sodat die lug wat bo-oor die vlerk vloei se snelheid verhoog word. Hierdie klappe word hoofsaaklik by landing en opstyging gebruik. Daar is egter vliegtuie wat ook klappe aan die voorkant van die vlerke het. Aan die vlerke is daar ook nog die rolroer waarmee die vlerke gekantel kan word. Aan die stert is daar die hoogteroer en die rigtingroer. Die hoogteroer, wat soos twee klein klappe lyk, laat die vliegtuig styg of daal. Die rigting­roer staan vertikaal aan die agterkant van die stert en daarmee kan die rigting van die vliegtuig ver­ander word.

Soos reeds genoem, ontstaan die hefkrag weens 'n drukverskil tus­sen die bo- en onderkant van die vliegtuig. Hierdie drukverskil is afhanklik van die hoek waarteen die vlerk deur die lugstroom beweeg. Dit word die invalshoek genoem. As hierdie hoek groter gemaak word, neig die lug­deeltjies wat langs die vlerkopper­vlak beweeg, om weg te breek van die vlerk. Dit veroorsaak werwelstrome rondom die vlerk wat die hefkrag verminder of selfs uitskakel. Dan het die vlerke 'n "staakpunt" bereik en kan hulle die vliegtuig nie meer dra nie.

Aan die voorkant van die vlerk en neus van 'n vliegtuig is daar 'n punt waar die lugstroom verdeel. Op daardie punt is die snelheid van die lugstroom ten opsigte van die vlieg­tuig nul. Dit beteken eenvoudig dat die lug deur die vliegtuig aange­stoot word voordat dit oor die vlerke begin beweeg. In hierdie punt vind 'n opbouing van druk plaas wat 'n weerstand teen die vliegtuig bied. Die totale weerstand word saamge­stel deur die "wrywingsweerstand , vormweerstand" en die "geïnduseer­de weerstand." Die dun luglagie wat teen die romp en vlerke verby­stroom, word die grenslaag genoem. Die lug teen die wande se snelheid is nul, terwyl die lug in die grenslaag verskillende snelhede het. Buite die grenslaag is die snel­heid van die lugdeeltjies dieselfde as dié van die vliegtuig, maar in 'n teenoorgestelde rigting. Die feit dat die lugdeeltjies in die grenslaag teen verskillende snelhede beweeg, kan aan die onderlinge wry­wing tussen die lugmolekules toegeskryf word. Hier­ die wrywing word die "viskositeit" van die lug genoem en die krag wat no­dig is om hierdie wrywing te oor­kom, is die wrywingsweerstand. Die wrywingsweerstand kan verminder word deur die vliegtuig 'n gladde af­ werking te gee, en deur geskikte kontoere en profiele met die ontwerp van die vliegtuig te kies. 

Die vormweerstand ontstaan weens werwelstrome rondom die vlerke tydens 'n vlug.

Die geïnduseerde weerstand word by die punte van die vlerke ge­vorm deurdat die lug van onder na bo stroom. Dit beïnvloed die stro­mingsrigting van die lug wat weer werwelstrome aan die agterkant van die vliegtuig veroorsaak. Laasge­noemde veroorsaak 'n afwaartse krag op die stert wat as die "stertlas" bekend staan. As die hefkrag gelyk is aan die gewig van die vliegtuig sowel as die stertlas, sal die vliegtuig horisontaal vlieg. As die hefkrag kleiner as hierdie twee kragte saam is, sal die vliegtuig daal, en omgekeerd.

'n Ander vorm van weerstand wat van belang is, is die sogenaamde nadelige weerstand. Dit is die lug­ weerstand wat deur alle dele van die vliegtuig (die vlerke uitgesonder). veroorsaak word.

'n Vliegtuigenjin se funksie is om lugdeeltjies met 'n groot snelheid na agter te blaas, hetsy deur 'n draaiende skroef of deur middel van die verbrandings­proses in 'n straalmotor. Indien daar 'n plat vlak, soos 'n muur, agter die motore is, sal hierdie bewegende lug 'n krag daarop uitoefen. Hierdie krag word die enjinstuwing of die stukrag genoem.

Daar is 'n populêre wanopvatting dat dit hierdie krag is wat die vlieg­tuig aandryf. Sommige mense glo verkeerdelik dat die lug wat na agter ge­blaas word teen die atmosfeer vasskop en sodoende die vliegtuig aan­dryf. Die feit dat vuurpyle in die buitenste ruim, waar daar geen atmosfeer is nie, in 'n vakuum kan vlieg (en selfs ver­snel), weerlê hierdie opvatting. Wat wel gebeur, is dat die momentum van die lugdeeltjies aan die vliegtuig oorgedra word. Die momentum van 'n liggaam of 'n deeltjie is die massa daarvan vermenigvuldig met die snelheid daarvan. Een lugmolekule het inderdaad nie baie momentum nie, al beweeg dit ook teen 'n baie hoë snelheid. Maar 'n vliegtuigenjin blaas duisende biljoene daarvan per sekonde na die agterkant van die vliegtuig en hulle gesament­like momentum is aansienlik.

'n Gebrek aan stabiliteit tydens 'n vlug kan maak dat 'n vliegtuig onverwags kantel of selfs val. Deur berekeninge en ondersoeke in 'n windtonnel kan die stabiliteit be­paal word. Die nadelige weerstand en die to­tale weerstand word gestabiliseer deur die horisontale vlakke aan die stert, insluitende die hoogteroer.

Die vertikale deel van die stert (kiel) en die rigtingroer sorg dat die syde­lingse kragte geneutraliseer word. Deur die vlerke spitsvormig te maak en hulle in 'n effense V-vorm te plaas, kan die stabiliteit verhoog word.

'n Belangrike faktor is die dun grenslaag op die vlerkoppervlak van die vliegtuig. As die lug in hier­die laag turbulent begin word, kan dit aanleiding gee tot vlerkonstabili­teit. Om te verhoed dat hierdie laag turbulent raak, word verskeie teg­nieke gebruik. Een daarvan is om die motore so te ontwerp dat die luginlaat 'n reëlmatige vloei van lug om die vliegtuig bevorder. Dit word motore met "grenslaagin­lating" genoem"." 'n Ander metode is bekend as "grenslaagafsuiging." Hier word 'n gedeelte van die vlerkoppervlak so ontwerp dat die turbulente lug in die grenslaag deur gleuwe in die vlerk afgesuig word. Om turbulente stro­me rondom die romp te verhinder, word lug soms deur 'n kompressor uit die vliegtuig deur klein gaatjies op die rompoppervlak gepomp. Die ideale toestand is om laminêre vloei (ŉ gelyk matige vloei) in 'n grenslaag te hê in teenstelling met turbulente vloei. In so 'n geval is die wrywing minimaal en gevolglik is die brandstofverbruik ook laer.

Die spoed van klank is af­hanklik van die digtheid van die lug en gevolglik ook van die hoogte bo­ kant die grond. By die kus is dit naastenby 1 225 km/h op die grond; 1155 km/h op 'n hoogte van 5 km en 1 080 km/h op 'n hoogte van 10 km. In lugvaart word die term "mach" gebruik. Die mach­-getal is die snelheid van die vlieg­tuig gedeel deur die snelheid van klank op daardie hoogte. As die vliegtuig se snelheid mach 0,5 is, dan is sy snelheid gelyk aan die helfte van klanksnelheid.

Subsoniese snelhede is snelhede van mach 0 tot 0,08; transsoniese snelhede is van mach 0,8 tot 1,4; supersoniese snelheid is van mach 1,4 tot 5 en bokant mach 5 word daar na hipersoniese snelheid verwys.

Wanneer 'n vliegtuig klanksnelheid bereik, vloei die lug nie meer op die normale wyse om die vlieg­tuig nie. Skokgolwe ontstaan rondom die vliegtuig en die lugweer­stand neem skerp toe. As die vliegtuig se snelheid van mach 1 tot mach 2 verhoog word (dus verdubbel), sal die lugweerstand meer as vier maal verhoog. Die skokgolwe kan op die grond gehoor word as 'n soniese knal en by supersoniese vlugte ontstaan konstante skok­golwe wat ruite kan laat breek.

'n Windtonnel is 'n in­stallasie waarin lug tot groot snel­hede versnel kan word ten einde die aërodinamiese eienskappe van 'n voorwerp of model te bestudeer. Die toetsvoorwerp is toegerus met instrumentasie wat van geskikte sensors beskik om aërodinamiese kragte, drukverspreiding, en/of ander aërodinamiese-verwante eienskappe te meet

Deur 'n skaalmodel van 'n vliegtuig te bou, kan belangrike eienskappe daarvan in 'n windtonnel bestudeer word. 'n Ontwerper kan 'n nuwe model, of veranderings aan 'n be­staande model in 'n windtonnel uit­toets. Dit is 'n ekonomiese metode waarmee ernstige, potensieel rampspoedige, ontwerpfoute ver­my kan word.


</doc>
<doc id="127364" url="https://af.wikipedia.org/wiki?curid=127364" title="Price-medalje">
Price-medalje

Die Price-medalje is 'n medalje van die Royal Astronomical Society, vir navorsing van uitstaande meriete in geofisika, oseanografie of planetêre wetenskappe. Die medalje is vernoem na Albert Thomas Price. Dit is die eerste keer in 1994 toegeken en is aanvanklik elke drie jaar tegeken. In 2005 het dit verander na elke twee jaar, en vanaf 2014 word dit jaarliks toegeken.

Onlangse wenners is:


</doc>
<doc id="127368" url="https://af.wikipedia.org/wiki?curid=127368" title="Cardiff Arms Park">
Cardiff Arms Park

Cardiff Arms Park (Wallies: "Parc yr Arfau Caerdydd"), ook bekend as Die Arms Park en BT Sport Cardiff Arms Park, is ’n veeldoelige stadion in Cardiff, Wallis. Die stadion is in 1969 geopen en is hoofsaaklik bekend as ’n rugbystadion hoewel daar ook ’n rolbalbaan is. Die Arms Park was in 1958 gasheer vir die Britse Ryk en Statebondspele en het ook vier wedstryde in die Rugbywêreldbeker 1991 aangebied, waaronder die uitspeelwedstryd vir die derde plek. Die Arms Park was ook gasheer vir die inougurele Heinekenbekereindstryd van 1995–’96 en ook vir die volgende jaar se eindstryd.
Die geskiedenis van die rugbyveld begin met die eerste terrasse wat in 1881–1882 vir toeskouers opgerig is. Die Arms Park het oorspronklik ’n krieketovaal ten noorde en ’n rugbyveld ten suide gehad. Teen 1969 is die krieketovaal gesloop om plek te maak vir die hedendagse rugbyveld ten noorde en ’n tweede rugbyveld ten suide wat as die Nasionale Stadion bekend staan. Die Nasionale Stadion, wat deur die Walliese nasionale rugbyspan gebruik is, is op 7 April 1984 amptelik geopen, maar dit is in 1997 gesloop om plek te maak vir die Millennium-stadion wat gereed moes wees vir die Rugbywêreldbeker 1999, en dit het ook die nasionale stadion van Wallis geword. Die rugbyveld het die tuisveld van die semi-professionele Cardiff RVK gebly maar die professionele Cardiff Blues het in 2009 na Cardiff Stad-stadion geskuif waar hulle vir drie jaar vertoef het voor hulle teruggeskuif het na Cardiff Arms Park.

Die terrein word deur Cardiff Atletiekklub besit en het buiten rugby en krieket ook atletiek, voetbal, windhondwedrenne, tennis, Britse bofbal en boks gehuisves. Die terrein het ook ’n rolbalbaan ten noorde van die rugbyveld wat deur Cardiff Atletiek Rolbalklub gebruik word. Die Nasionale Stadion het ook verskeie musiekkonserte van kunstenaars soos Michael Jackson, David Bowie, Bon Jovi, The Rolling Stones en U2 gehuisves.

Slegs die rugbyveld en die Cardiff Atletiek Rolbalklub gebruik die naam Cardiff Arms Park. Die rugbyveld het twee hoofpaviljoene, die Noord- en Suidpaviljoen. Albei het terrasse onder die sitplekke. Die ander paviljoene is die Westgatestraat- (tans bekend as die Coastal Cottages Gesinspaviljoen), wat rye stoele onder uitvoerende loges asook die klubwinkel huisves, en die Taffriviereinde (die Barry Nelmes-suite, vernoem na Barry Nelmes, voormalige kaptein van Cardiff RVK), wat 26 uitvoerende loges huisves. Die rugbyveld het twee hoofingange, die suidingang en die Gwyn Nicholls Gedenkhek (Angel Hotel-ingang) wat op 26 Desember 1949 onthul is ter ere van die Walliese internasionale rugbyspeler Gwyn Nicholls. Die Cardiff Atletiek-klubhuis is geleë in die hoek van veld, tussen die Suidpaviljoen en die Westgatestraateinde.


</doc>
<doc id="127371" url="https://af.wikipedia.org/wiki?curid=127371" title="Chapman-medalje">
Chapman-medalje

Die Chapman-medalje is 'n medalje van die Royal Astronomical Society, genoem na die Britse sterrekundige Sydney Chapman. Dit word elke tweede jaar toegeken vir navorsing van uitstaande meriete in son-terrestriêle fisika, insluitende geomagnetisme en aëronomie. 

Gelys volgens die "Royal Astronomical Society": 



</doc>
<doc id="127397" url="https://af.wikipedia.org/wiki?curid=127397" title="Aerosol">
Aerosol

'n Aerosol is 'n kolloïde van fyn soliede deeltjies of vloeibare duppeltjies wat in lug of 'n ander gas voorkom. Aerosols kan natuurlik of antropogenies wees. Voorbeelde van natuurlike aërosols is mis, stof, en geyserstoom. Voorbeelde van antropogeniese aërosols is newels, besoedelingsdeeltjies en rook. In 'n verbrandingsproses word klein deeltjies gevorm - hetsy deur veld­brande, verbrandingsprosesse in fa­brieke, treine of motorenjins. Omdat die deeltjies so klein en lig is, kan hulle vir jare die atmosfeer gesuspendeer word. Hulle groottes wissel van 0,01 to 5 mikrometer in deursnee (1 mikrometer is een mil­joenste van 'n meter ). 'n Aërosol word net sigbaar wanneer die deeltjies relatief groot is of as die kon­sentrasies baie hoog is; dit is egter die kleiner deeltjies wat die meeste skade aanrig. Dit is belangrik dat skoorstene van fabrieke so hoog moontlik moet wees sodat skadelike deeltjies deur lugstrome verdun en weggevoer kan word.

In die dampkring word aërosols van radioaktiewe deeltjies (oorblyfsels van kernbomontplof­fings) en oorblyfsels van verbrande, satelliete en meteoriete aangetref. Die samestelling van die aërosol word gro­tendeels deur die teenwoor­digheid van waterdruppeltjies en ys­kristalle bepaal, en in 'n mindere mate deur stof- en rookdeeltjies .

Die stofdeeltjies word hoofsaaklik deur natuurlike stofstorms gevorm en deur winde en lugstrome vervoer terwyl die rookdeeltjies, af­komstig van fabrieke, motorenjins, en bos- en veldbrande, hierheen gedra kan word. Só 'n aërosol skerm 'n gedeelte van die sonlig af wat op pad aarde toe is. Sodoende word groot hoeveelhede energie van die aarde af weggekeer.

'n Belangrike faktor wat die bewe­ging van lugbesoedelingsdeeltjies beïnvloed, is 'n sogenaamde inversielaag. Dit is 'n luglaag waarin die temperatuur styg met toe­nemende hoogte. Normaalweg neem die temperatuur af met toene­mende hoogte, en in so 'n geval styg die warm lug op en dit help om die onsuiwerhede in die lug weg te voer. Wanneer hierdie temperatuurafname meer as 1°C per 100 meter is, word daar na 'n "onstabiele atmosfeer" verwys. Indien die temperatuurafname minder as 1°C per 100 meter is, word daar na 'n "stabiele atmosfeer" verwys, en die warm lug styg stadiger as in die geval van on­stabiele atmosferiese toestande. By 'n inversielaag lê die kouer gedeelte van die luglaag onder die warm laag en kan geen opwaartse beweging in die atmosfeer plaas­vind nie. Wanneer so 'n inversielaag laag genoeg lê ('n paar honderd meter), kan gevaarlike toestande vir mens en dier ontstaan.

Indien daar genoeg waterdamp in die lug teenwoordig is, word kondensasiedeeltjies gevorm, en vererger die toestand. Die aërosoldeeltjies is dikwels baie higroskopies (hulle aantrekkings­krag vir water) en dan vorm mis­deeltjies. Lugbesoedeling kan dus die vorming van mis versnel. Wan­neer steenkool verbrand word, vorm swaeldioksied en swael­ trioksied. Wanneer laasgenoemde met die waterdamp in die mis in aanraking kom, vorm swaelsuur, wat oë aantas en tot longkwale lei.

Die aërosol wat in die dampkring teenwoordig is, speel 'n belangrike rol in die klimaat van 'n streek. Dit dien as "kombers" wat hitte van die son afskerm sodat die dagtemperature laer is en dit isoleer snags die aardoppervlak sodat die aarde nie te koud word nie. Hierdie effek kan ook kunsmatig verkry word deur 'n stof wat stadig brand en heelwat rook afgee, snags naby die plante wat beskerm moet word, te brand.

Dit  is 'n bekende feit dat baie aërosols 'n nadelige uitwerking op gesondheid het. kleiner die deeltjies is, hoe gevaarliker is hulle. Dis die klein deeltjies wat die vinnigste beweeg, die langste in die lug kan rondsweef en uiteindelik hul pad na 'n mens se longe kan vind. Dit geld vir looddeeltjies by motors, organiese oplosmiddels by spuitverf. Dit is dus raadsaam om maskers (respirators) te gebruik wanneer spuitverf aangewend of wanneer insekdoders gespuit word. Wat sekere aërosols nog gevaarliker maak, is dit feit dat hulle dikwels onsigbaar is en in hoe konsentrasies voorkom.

Nie alle aërosols is egter gevaarlik nie. Natriumchlorieddeeltjies (sout) wat van die see afkomstig is, is heel­temal onskadelik.



</doc>
<doc id="127401" url="https://af.wikipedia.org/wiki?curid=127401" title="Chicane (verkeer)">
Chicane (verkeer)

'n Chicane is 'n kunsmatige draai of boog in 'n rypad of straat met die doel om die verkeer te vertraag. Die bekendste toepassing van 'n chicane word in motorsport gevind.

Dit is deurgaans 'n s-vorm, bedoel om die renjaers stadiger te laat ry en so ongelukke te voorkom. Chicanes word daarom dikwels aan die einde van 'n pylvak of reguitstuk gevind. Dit vorm vir die jaers dan ook 'n ideale geleentheid om in te haal.

Op gewone verkeersweë word chicanes ook gebruik, soos ook verkeerssirkels. Dit behels 'n horisontale verskuiwing op die ryvlak: daar word van 'n kunsmatige draai of vernouing gebruik gemaak om die verkeer te "kalmeer".
Hier word chicanes toegepas om voetgangers te dwing om goed links of regs te kyk, bv. by die oorsteek van 'n besige pad, of vir voetslaanpaaie wat treinspore kruis. Chicanes kan ook dien om toegang tot voetpaaie te verhinder, bv. vir motorfietsryers.


</doc>
<doc id="127424" url="https://af.wikipedia.org/wiki?curid=127424" title="Carl Hanau">
Carl Hanau

Carl Hanau (Freiburg im Breisgau, Duitsland, 1855 – Streatham, Engeland, 4 Desember 1930) was ’n Randse pionier en ’n mynmagnaat (Randheer). 

Hanau het in 1858 as nagenoeg driejarige saam met sy Joodse ouers uit Duitsland na Suid-Afrika geïmmigreer en hulle op Victoria-Wes gevestig. Sy vader se naam was Jacob, maar sy moeder s’n is vergete. Die gesin was deel van die eerste groep Joodse setlaars wat hulle op die dorp kom vestig het tussen die 1850's en die 1880's. Toe diamante egter in Griekwaland-Wes ontdek word, het die meeste van dié Jode, wat blykbaar nie betrokke was by enigste georganiseerde Joodse aktiwiteite op die dorp nie, noordwaarts getrek om hul fortuin daar te gaan soek en waar weldra Suid-Afrika se tweede grootste Joodse gemeenskap naas Kaapstad (tot die stigting van Johannesburg in 1886) ontstaan het.

Drie Hanau-gesinne uit Freiburg im Breisgau het hulle op Victoria-Wes gevestig, maar hoe hulle aan mekaar verwant was, is nie meer bekend nie. Jacob Hanau het ’n sakeonderneming saam met Frederich Moritz Hoffa uit Kassel opgerig, by name Hanau & Hoffa. Hulle het die plaas Meltonwold besit, die oudste vakansieplaas in Suid-Afrika. In 1888 het Jacob Hanau en Fred Hoffa lootjies verkoop met Meltonwold as die eerste prys, 10 000 skaap as die tweede en 5 000 skaap as die derde. Wie dit gewen het, is vergete. Dr. August Hanau en Isadore Hanau het blykbaar eers op Richmond gewoon en omstreeks die vroeë 1870's na Victoria-Wes verhuis. In die 1880's het al drie dié Hanau-manne in die dorpsraad gedien, terwyl Isadore van 1889 tot 1891 Victoria-Wes se eerste Joodse burgemeester was. 

Die tweede groep Joodse intrekkers was meer gesteld op hul godsdiens, maar eers in 1924 was daar genoeg van hulle om die Hebreeuse gemeente van Victoria-Wes te stig. In die 1930's het hulle ’n huis gekoop en dit in ’n sinagoge omskep, maar nadat die Jode vir ’n tweede keer weggetrek het, dié keer weens verstedeliking, het die Hebreeuse gemeente in 1960 ontbind. Die sinagoge is later verkoop en in ’n Metodistekerk omskep.

Op 13-jarige leeftyd het Carl Hanau na Giessen gegaan om in die medisyne te studeer, maar daar van rigting verander en in die handel studeer. Nadat hy ’n handelskool in Frankfurt am Main bygewoon het, het hy in diens getree van ’n groot vervaardigingsfirma in Leipzig. Terwyl hy in die buiteland was, het meer as 60 mense hul lewe in die groot vloed op Victoria-Wes van 27 Februarie 1871 verloor. Eers in 1874 het hy na die Karoo teruggekeer, waar hy as klerk in sy vader se saak gewerk het tot hy en sy swaer in 1878 die bestuur van die firma oorgeneem het. In 1882 het hy met ’n mej. Baumann van Graaff-Reinet getrou.

In 1884 was Hanau vervoerkontrakteur van genl.maj. Charles Warren se ekspedisie na Betsjoeanaland. Ná twee jaar in Transvaal het hy en sy vrou na Kimberley verhuis, waar hy die Hanausindikaat, wat spoedig floreer het, met die hulp van (later baron) S. Neumann in die lewe geroep het. Kort hierna, in 1886 of '87, het hy vennoot geword in die firma S. Neumann & kie in Johannesburg, waar hy kort voor lank een van die mees welgestelde en invloedryke mense aan die Rand sou word. Hy het die volste gebruik gemaak van die handelsgeleenthede wat destyds beskikbaar was.

Nadat Hanau die firma S. Neumann & kie verlaat het, was hy verbonde aan Rand Mines, Ferreira Mines en talle ander myne. Met die medewerking van sir George Farrar het hy die H-F-maatskappy gestig, waarvan die East Rand Proprietary Mines ’n uitspruitsel was. Hy het die hoofrif van die Modderfontein Gold Mining Company op die plaas Edenkloof ontdek.

Hanau was een van die eerste Randse magnate wat besef het die hoofrif strek veel verder as wat eers vermoed is. Aan die begin het hy in sy mynonderneming geslaag en sy briljante ingewing om in 1902 in die distrik Nigel na goud te soek, het tot die ontwikkeling van die uiters ryk Sub-Nigelmyn gelei. Maar wat die bestaan van ’n nuwe hoofgoudrif, veral in die distrik Heidelberg, het hy hom ernstig misgis, wat die ineenstorting van die Coronationsindikaat verklaar. Eindelik het hy in armoede te sterwe gekom.

Hanau het hom van politieke bedrywighede weerhou; tog het hy hard gewerk om die blanke bevolkingsgroepe saam te snoer. Hy het die grondslag gelê van die Johannesburg City Tramways en het voorsitter daarvan geword. Vanaf 1893 was hy ondervoorsitter van die Transvaalse Kamer van Mynwese en later voorsitter. Hy was ’n stigterslid van die Randse, Wanderers- en Duitse Klub in Johannesburg, en het ’n lewendige belangstelling in liefdadigheidsorganisasies getoon. Ook was hy rentmeester van die Johannesburgse wedrenklub. In 1905 was hy die eerste president van die Doornfontein-sinagoge.



</doc>
<doc id="127430" url="https://af.wikipedia.org/wiki?curid=127430" title="Geskiedenis van Afrika">
Geskiedenis van Afrika

In hierdie artikel word die geskiedenis van Afrika tot en met kolonialisme oorsigtelik bestudeer. Daar word na prehistoriese tydperke, verkenning en die kontinent se verhouding met die Weste gekyk.

Tydens die Pleistoseen, 2,5 miljoen jaar gelede, het in Oos- en Suidelike Afrika oerwesens geleef. Hulle het regop geloop en 'n stel tande gehad wat baie soos dié van die moderne mens gelyk het. Hul gesigte was in verhouding tot die hedendaagse mensape, die "Australopithecinae," heelwat smaller as hul agterkoppe. Hoewel hul skedelinhoud (600 cc) skaars groter as dié van 'n gorilla was en hulle self nog geen werktuie kon vervaardig nie, word hulle deur antropoloë saam met die genus "Homo" geklassifiseer.

Ná ontdekkings uit die oertyd kon antropoloë die prehistoriese wesens van Afrika in drie hoofgroepe indeel:
Oorblyfsels van die "Australopithecinae" is naby die Tsjadmeer en in Ethiopië gevind.

In die vroeë Pleistoseen-lae van Olduwai in Tanzanië is daar ook oorblyfsels gevind van 'n mensagtige "Homo habilis". Dit het kleiner tande, maar 'n groter skedelinhoud (680 cc) en het kleiner soogdiere gejag en werktuie gemaak, soos primitiewe kerfmesse waarvan die kante aan een of albei kante afgewerk was. Dit is bekend as die Olduwai-beskawing. Dié soort mense het na bewering 'n miljoen jaar gelede in Oos-Afrika geleef.

In die Middel-Pleistoseen is die kerf- of hakmesse tot volwaardige handbyle ontwikkel. Die hele kerfmes is netjies afgewerk sodat dit mooi in die hand kon pas, en albei kante is skerpgemaak sodat dit gebruik kon word om wild mee te slag en wortels uit te grawe. Hierdie soort gereedskap is gebruik deur 'n nuwe soort mens, die "Homo erectus africanus" (of "Pithecanthropus") wie se oorblyfsels in Algerië en Tanzanië gevind is.

Die "Homo erectus africanus" word gekenmerk deur 'n groter skedelinhoud (900–1050 cc), en met die uitsondering van die kopbeen, feitlik 'n moderne skelet. Die voorkop trek egter, nes die ken, taamlik ver terug agtertoe. Groot oogbanke kom bokant die oë voor.

Die "Homo erectus" was 'n vleiseter wat op grootwild jag gemaak het met houtspiese waarvan die punte in die vuur hard gemaak was. Hulle het in die grasvlaktes in kampe naby water geleef.

Die tradisie van die handbyl kan verdeel word in die vroeë fase in die begin van die Middel-Pleistoseen, en 'n ontwikkelde fase wat verder uit Noord- en Oos-Afrika na die Kaap (Stellenbosch-beskawing) en Wes-Afrika uitgebrei.

Teen die einde van die Middel-Pleistoseen sowat 200 000 jaar gelede, het daar om die Middellandse See 'n vuursteentegniek ontwikkel. 'n Voorafbewerkte stuk klip in 'n skilpadvorm geneem en skilfers is van hierdie kern afgekap totdat die werktuig die gewenste vorm gehad het (Levallois-tegniek). 'n Latere tegniek was om die skilfers tot pylpunte en skrapers af te werk.

Later is die tegniek ook suid van die Sahara aangetref waar die Fauresmith-beskawing van die grasvlaktes en die Sangoan-beskawing in die reënwoude rondom die ewenaar dit gebruik het. Dié kulture is verder gedra deur 'n nuwe soort mens, bekend as die "Homo sapiens rhodesiensis", wat steeds gekenmerk is deur groot wenkbroue en 'n groter skedelvolume (1000 cc). Die jag van grootwild met behulp van spiese en die bola ('n slinger met 'n klip) was steeds een van die belangrikste maniere van bestaanvoering.

Sedert die verskyning van die moderne mens het Afrika suid van die Sahara in hul ontwikkeling begin terugsak by die bewoners van Noord-Afrika wat veral in gebiede langs die Middellandse See gewoon het. Ware steennywerhede het ontstaan waar fyner voorwerpe soos dolke met skerp lemme vervaardig is. Hamerslae is duidelik hierop sigbaar. Die soort gereedskap is byvoorbeeld in 38 000 v.C. deur die Dabba-beskawing van Cirenaïka en later ook deur die Oranian-beskawing gebruik.

Elders het die Levalloisien-tradisie in die Laat-Pleistoseentyd voortgeleef: in die Aterian-beskawing van die Maghreb en die Sahara; in die Stilbaai-beskawing van Suid- en Oos-Afrika; en in die Lupembien van die bosgebiede digby die ewenaar in Sentraal-Afrika.

Sedert 7000 v.C. vind ons in Afrika 'n tendens om baie klein, mikrolitiese gereedskap te vervaardig. In die Maghreb en Libië het 'n Hamietiese ras klein lemmetjies en halfmaanvormige pylpunte vervaardig. In Kenia het die draers van die Capsien-beskawing begin visvang met vervaardigde harpoene. In die savanne van Namibië het die Nachikufu-beskawing ontstaan en in Suid- en Oos-Afrika het die Smithfield- en Magosien-beskawings tot stand gekom. Hieruit, omstreeks 6000 v.C., het die Wilton-beskawing ontwikkel.

Daar word gereken dat die eerste draers van hierdie kultuur die San was, wat later deur die Afrikane suidwaarts tot in die Kalahariwoestyn teruggedryf is. Dit is hier dat hulle vandag nog grotendeels hul tradisionele bestaanswyse voortsit. Die rotstekeninge, wat so eie aan die San-kultuur is, is wydverspreid in Suid- en Oos-Afrika gevind.

Die neolitiese invloed het Afrika vroeg in die vyfde millennium v.C. uit Suidwes-Asië bereik. Die Capsiens van Cirenaïka en die Maghreb het nou naas die versameling van weekdiere (versamelaarskultuur), ook diere begin mak maak en met veeteelt begin. Daar is ook pottebakkersware gemaak en wat met skulpe versier is. Dat die Sahara destyds heeltemal geskik was vir bewoning, word bewys uit rotstekeninge wat in die hooglande gevind is.

Aanvanklik het jag nog steeds die belangrikste plek in die ekonomie ingeneem, maar sedert die vierde millennium v.C. het veeteelt die belangrikste rol vervul, soos duidelik uit rotstekeninge van beeste en skape blyk.

Met verloop van tyd het die neolitiese beskawing tot by die Soedan in Oos-Afrika uitgebrei. Inwoners het behalwe visvangs en jag, ook vee aangehou, potte gebak en gepoleerde handbyle vervaardig. Oos- en Suid-Afrika word sedert 2000 v.C. dan ook sterk deur die beskawing in die Soedan beïnvloed.

Yster word nou vir die eerste keer in die Fenisiese kolonie Kartago gebruik. Uit Egipte word dit na die suidelik geleë Meroe-kultuur uitgebrei, en die verspreiding geskied nog verder suid deur die inheemse sprekers van Afrikatale. Juis die aanwesigheid van yster en die toenemende invloed van die Middellandse See-beskawing, het gelei tot die ontstaan van die Middeleeuse koninkryke in Afrika. Hierdie koninkryke het 'n nuwe fase in die prehistorie van Afrika ingelei.

Die Egiptenare het die eerste poging aangewend om Afrika te verken. Op land het hulle nie verder as die Soedan gevorder nie, maar ter see het hulle, volgens die Griekse historikus Herodotos, met behulp van Feniciese skepe daarin geslaag om om die hele Afrika te seil.

Toe die Romeine aan die begin van die Christelike jaartelling daarin geslaag het om die hele Noordkus van Afrika te beheer, het hulle hul ook suidwaarts gewend.

Onder Nero, keiser van 64 tot 68, het verskeie ekspedisies die Nylrivier opgevaar en probeer om Suid-Soedan te bereik.

Baie belangriker as dié enkele verkenningstogte, was die kolonisasie van die Noordkus van Afrika gedurende die Oudheid. Dit het veral op die gevestigde kultuur van die Berbers 'n invloed gehad.

Die Arabiere se verowering van Noord-Afrika in die 7de eeu het die vasteland van Afrika vir 'n lang tyd van Europa en sy invloed afgesny. Die verkenning van Afrika is toe uitsluitlik deur die Arabiere voortgesit. Later het ander Islamitiese volke in hul voetspore gevolg. Deur hulle toedoen is 'n groot gedeelte van "Donker Afrika" ontsluit.

Die invloed van die Islam was in die algemeen blywender as dié van Europa, omdat dit oor 'n langer tydperk geduur het en baie Afrika-volke hulle tot Islam bekeer het.

Teen ongeveer 1000 v.C. het die Arabiere en die Perse Oos-Afrika binnegedring en baie handelsposte, soos Kilwa en Mombasa, langs die kus gestig. Die handel het hoofsaaklik uit goud, ivoor en slawe bestaan. Die inheemse bevolking is hierby betrek en daar het selfs 'n geleidelike vermenging tussen die verskillende bevolkingsgroepe plaasgevind.

'n Belangrike en betroubare Chinese bron, Sin T'ang-sjoe, uit die jaar 1060, beskryf presies die rol wat die Arabiere en Perse in die tyd as tussengangers gespeel het in die handel tussen Oos-Afrika en China.

Vanaf 1504 is groot dele van Wes-Afrika en verskeie van die destydse kleiner koninkryke onder die oorheersing en invloed van Islam gebring. In hierdie stadium is die hele Noord-Afrika, insluitende die Sahara, met karavane vol handelsware deurkruis. Groot dele van Wes-Afrika en die binneland is verken en byna die hele Ooskus tot by die monding van die Zambezirivier was aan die Arabiere bekend. Een van die bekendste Arabiese ontdekkingsreisigers was Ibn Battuta (1304–1377) van Marokko. Hy het 'n volledige beskrywing van al sy reise deur Afrika agtergelaat.

Eers gedurende die Middeleeue, teen ongeveer die 13de eeu, het Afrika weer kontak met Europa gemaak.

Spaanse en Portugese sendelinge het hulle met die toestemming van die More aan die mees noordelike punt van Afrika gevestig. In die 14de eeu het die pous van Rome probeer om in aanraking te kom met 'n groep Christene wat volgens oorlewering iewers in Oos-Afrika tussen die "heidene" sou geleef het. Sy afvaardiging het inderdaad die Ethiopiërs hier aangetref, en hulle was reeds in die 4de eeu gekersten. Gesante is tussen Rome en Ethiopië uitgeruil in 'n poging om 'n front teen Islam te vorm. Dit het misluk, maar in die proses het Europa meer oor daardie deel van Afrika geleer.

Intussen het die Portugese ywerig die Weskus van Afrika begin verken. Aanvanklik het die Portugese die gebiede wat sterk onder die invloed van Islam gestaan het, vermy. Hulle het hulle  sendingstasies en handelsposte net langs die kus opgerig. Teen die tweede helfte van die 15de eeu was daar 'n wending. Nuwe navigasietegnieke het die Portugese in staat gestel om die Atlantiese Oseaan en die kus van Afrika steeds verder en verder te verken. Die Arabiese handelsposisie, selfs aan die Ooskus, het in die gedrang gekom. Die Portugese het die Arabiese handelsroetes na Venesië via die Rooisee en Egipte afgesny. Hulle het waardevolle produkte uit die Ooste en van die Ooskus van Afrika met die Kaapse roete na Europa gebring.

In die 17de eeu het ander Europeërs – in die besonder die Nederlanders en die Engelse – die Portugese hulle monopolistiese handelsposisie ontneem deur self met die artikels in Afrika handel te dryf.

Net soos die Portugese wou hulle dit ook nie in die binneland waag nie. Gevolglik het geen nuwe ontdekkingsreise plaasgevind nie. Die binneland is eers teen die 19de eeu verken, eers weens ideologiese oorwegings van die sendelinge (David Livingstone), en later deur die groot koloniale moondhede self.

Die eerste werklik Middeleeuse koninkryke in Afrika het omstreeks 600 in die Soedan, en later geleidelik ook in die res van "Donker Afrika" ontwikkel.

Die opkoms van hierdie koninkryke hou moontlik verband met die algemene gebruik van ysterwapens, die opkoms van die Berberstamme uit Noord-Afrika en die toenemende handelsbande. Só het klein ryke en dorpsgemeenskappies tot groter eenhede met 'n koning of opperhoof ontwikkel.

Al die Soedannese koninkryke het in die gebied direk onder die Sahara en bo by die ondeurdringbare reënwoude van Sentraal-Afrika ontstaan. Die eerste wat hier 'n bloeityd beleef het, was die Koninkryk Ghana.

Dit lê noordwes van die huidige Ghana en strek van die Nigerrivier in die ooste tot diep in Mauritanië. Daar word algemeen aanvaar dat dit in die 4de eeu deur Sonike gestig is. Volgens die "Tariech al-Soe dan", wat in 1652 in Timboektoe geskryf is, het Ghana reeds vóór die jaar 700, 22 konings gehad.

Al is die oorsprong van die koninkryk ietwat vaag, kan daar met sekerheid aanvaar word dat die bloeitydperk van Ghana van die 7de tot die 11de eeu, verband hou met groot goudneerslae wat daar ontdek is en die daaropvolgende handel met die Arabiere. Later is slawe ook uitgevoer. In ruil vir die goud is sout ingevoer. Die konings van Ghana het die goudhandel beheer deur self groot hoeveelhede agter te hou en belasting te hef.

In die 11de eeu het Ghana begin agteruitgaan weens die hernieude invalle van die Berbers en die indringing van die Islam. Ander klein koninkrykies in Wes-Afrika het nou sterker na vore getree, naamlik Mali, Kanem-Bornu, Songhay en Oyo.

Die Koninkryk Mali is deur die Mandinka gestig, wat tot die Mande-volke behoort. Nadat Mali tot die Islam bekeer is, het dit 'n groot bloeitydperk beleef.

Onder die Islamitiese leier sultan Kanken Moesa van Mali, met die handelsentrum Timboektoe as hoofstad, het Mali 'n belangrike sentrum van die Islamitiese kultuur geword. Trouens, Mali was die verbinding na die see vir die state Songhay en Kanem-Bornoe wat dieper die binneland in geleë was. Hulle het langs die karavaanroete na Egipte in die omgewing van die Tsjadmeer ontwikkel.

Die Soedanese koninkryke het belangrik gebly, selfs nadat die Europeërs hulle langs die Goudkus gevestig het. Hulle het daarin geslaag om die beheer van die goudmyne te behou en het 'n lewendige handel met die handelsposte langs die kus gehandhaaf.

In die 17de eeu het die Bambara-koninkryke, Segu en Kaarta, Mali se leidende rol oorgeneem. Later het die Koninkryk Asjanti en Dahome ontstaan.

Teen die middel van die 18de eeu het die slawehandel die Soedan se mannekrag baie uitgeput. Dit was een van die redes waarom die koninkryke begin verval het en uit die noorde deur die Islamitiese veroweraars verder en verder na die see teruggedryf is. Tog was die ryke nog sterk genoeg om sake vir die Westerse koloniale moondhede van die 19de eeu baie moeilik te maak.

Intussen het die handelstate van Kilwa, Mombassa, Zanzibar en Pemba langs die ooskus waarskynlik onafhanklik van die koninkryke van die Soedan ontwikkel.

Die stede het 'n uitgebreide handel gehad met die lande langs die Indiese Oseaan (Indië, die Arabiese lande en China). So is goud uit Mosambiek byvoorbeeld vir katoen verhandel. In die 13de eeu het die konings van Zanzibar en Kilwa hul eie kopermuntstukke met hul naam daarop gesmee.

In dié gebiede het 'n vermenging tussen die inheemse Afrikane en die Arabiere plaasgevind. Vermenging met die Indiërs en die Perse het die Swahili-groep gevorm. Hul taal, Swahili, het die voertaal van Oos-Afrika geword en het só die Islam ook verder versprei.

In die jaar 917 het al-Masoedi, wat in Bagdad gebore is, onder andere die volgende oor die magtige ryk van Zenj in Suidoos-Afrika geskryf: "Die mense van Zenj hou vee aan en ken die piesang, wat deur die Maleiers na Madagaskar ingevoer is." Daar word gemeen dat hulle die voorlopers van die bewoners van Monomotapa was.

Gedurende die 19de eeu is die ruïnes van Groot-Zimbabwe in die destydse Suid-Rhodesië ontdek. Mure van tot 7 m hoog en 5 m dik is gevind. Die mure is hoofsaaklik in die 11de en 12de eeu deur die Karanga, 'n stamgroep van die Mashona, gebou. Hulle koning, Amtota, het die ryk van Monomotapa gestig met 'n politieke stelsel wat sy teëhanger in dié van Kilwa aan die kus gehad het.

Die Portugese het Monomotapa in die 17de eeu oortuigend verslaan.

Die Bakwesi het Sentraal-Afrika in die 14de en 15de eeu binnegedring en daar 'n koninkryk gestig. Ander, die voorvaders van die Loeo, het Buganda gestig. Hier het die sosiale struktuur berus op die besit van vee en nie grond nie.

Die hoë bevolkingsdigtheid wat tot vandag in die gebiede heers, kan gedeeltelik aan hierdie ou beskawing toegeskryf word. Die Koninkryk die Kongo het eers later ontstaan. Moontlik het dit in sy ontwikkeling die voorbeeld van die Soedanese koninkryke gevolg met wie hulle wel verbinding gehad het.

Die Kongo was in die algemeen minder geskik as die Soedan vir die opbou van groot ryke, omdat die ondeurdringbare oerwoude sinvolle kommunikasie tussen die verskillende stamme feitlik onmoontlik gemaak het.

Die gebied het geleidelik digter bevolk geraak deur die plaaslike bevolking en die Midde- en Wes-Afrikane van die Soedan, wat onder andere die Loeba- en Loenda-koninkryke gestig het.

Teen die einde van die 15de eeu het die Bakongo ná baie onderlinge stryd 'n groot koninkryk noord van die huidige Angola opgebou. Toe koning Nzinga Mbemba van die Kongo-ryk hom deur Portugese sendelinge laat doop het en die naam Alfonso aangeneem het, is die bande tussen sy volk en die Portugese versterk. Daarmee is die selfstandige ontwikkeling van die ryk voltooi.

Die Portugese se belangstelling het egter algaande na die suide, die huidige Angola, verskuif. Afgesien van 'n paar sendelinge, wat ook dikwels as handelaars gekom het, het die Koninkryk die Kongo en die latere klein koninkrykies nog lank buite die Westerse invloedsfeer gebly.

In die geskiedenis van Afrika se aanraking met die Westerse Wêreld kan daar duidelik vier tydperke onderskei word.

Die Portugese was die eerste Europeërs wat kans gesien het om die handelsmonopolie van die Arabiere in Afrika te verbreek. Hulle kon dit doen deur van nuwe seevaarttegnieke gebruik te maak. In die loop van die 15de eeu het hulle 'n aantal moeilike reise om die Kaap onderneem, maar slaag uiteindelik in 1487 daarin om Kaap die Goeie Hoop te bereik.

Die Portugese het oral langs die kus waar die inheemse bevolking dit toegelaat het, handelsposte, wat soos klein forte gelyk het, gebou. Een van die oudstes was die een op die eiland Arguin in Noord-Mauritanië wat in 1445 gebou is. Die grootste was die kasteel St. George d'Elima in Ghana en is in 1482 opgerig. In die algemeen het die Portugese nie werklik nou aanraking met die Afrikane gehad nie. Die enigste uitsondering was die Koninkryk die Kongo, suid van die Kongorivier. Koning Nzinga Koewoe het gesien dat betrekkinge met die Portugese baie voordelig vir sy ryk kan wees. Daarom het hy in 1487 afgevaardigdes na Lissabon gestuur om te vra vir tegniese hulp en opleiding van sy werkers. Hy het hom ook tot die Rooms-Katolieke geloof bekeer en sendelinge in sy ryk toegelaat. Koning Nzinga Koewoe se opvolger, Nzinga Mbemba, met die Christennaam Alfonso, het die hoofstad M'Banza Kongo herdoop na San Salvador. Sy ryk het egter gou begin verval en die sendelinge het hulle meer met die slawehandel besig gehou as met die oordra van die Europese lewens wyse en kultuur, óf die evangelie.

In 1568 is San Salvador deur die Jaga-volk binnegeval en verwoes en kort daarna het die "Christelike" Kongo-ryk verbrokkel.

Behalwe goud, ivoor en volstruisvere was slawe 'n tradisionele uitvoerproduk van Afrika. Die Arabiere het hulle van die plaaslike heersers gekoop en hulle as huisbediendes gebruik.

Die Spanjaarde en Portugese het agtergekom dat die inheemse slawe van Afrika in goeie aanvraag was in die nuwe gebiede van die Amerikas. Nou is die slawehandel, wat in die Middeleeue in Europa verbode was, weer toegelaat. In 1517 het Karel V van Spanje amptelik toestemming daarvoor gegee.

Van toe af tot ver in die 19de eeu het die slawehandel oor die Atlantiese Oseaan plaasgevind. Sowat 15 miljoen slawe het in dié tyd die Nuwe Wêreld bereik. In ag genome die hoeveelheid mense wat tydens werwing en vervoer op land en ter see gesterf het, het ongeveer 50 miljoen Afrikane die slagoffers van hierdie slawehandel geword.

Afgesien van die handel oor die Atlantiese Oseaan, was daar ook nog die slawehandel van die Arabiere, veral die van Oman, wat slawe uit Somalië, Kenia en Tanzanië na Indië verskeep het.

In die 17de eeu het die Portugese mededinging begin kry van die Nederlanders, die Engelse, die Franse, die Dene en die handelaars van Hamburg. As gevolg hiervan het hulle al hul nedersettings langs die Weskus, behalwe Angola, verloor. Die inheemse heersers aan die kus het die verskillende Europese moondhede teen mekaar afgespeel, verdrae gesluit en grond verhuur vir die bou van forte. Tog het die mag van die 17de-eeuse handelsmaatskappye nooit verder gestrek as die kanonne op hul forte nie.

Die Nederlanders het hul hoofposte in die kasteel St. George d'Elima, wat hulle in 1637 van die Portugese verower het, en by Axim gehad.

Die Engelse het die Cape Coast aan die begin van 1664 beset. In die huidige hoofstad Accra was daar in 1659 sowel 'n Nederlandse, Engelse as Deense fort. Die Franse het aan die begin van 1671 'n nedersetting in Quidah (Dahomé), en in 1658 een by St. Louis (Senegal) gehad. By die forte en handelsposte is baie artikels, maar hoofsaaklik goud en slawe van die inheemse handelaars en agente, gekoop.

Goudbesendings na Europa het in die 17de eeu 'n hoogtepunt bereik, maar in die 18de eeu weer afgeneem. 'n Belangrike verskil met die Amerikaanse goudhandel was dat die Europeërs in Afrika nooit toegelaat was om eers self voor die 19de en 20ste eeu die goudneerslae te ondersoek nie.

Weens die transatlantiese handel met Amerika is daar in die 17de en 18de eeu ook 'n aantal nuwe gewasse van kommersiële waarde, soos suikermielies, kassawe, grondboontjies en patats na Afrika ingevoer. Die invoer uit Europa het hoofsaaklik bestaan uit buskruit, vuurwapens en 'n verskeidenheid verbruikersgoedere soos tekstielware, jenewer en snuisterye.

In sekere gebiede in Afrika is muntskulpe as betaalmiddel gebruik. Die Nederlanders het die skulpe by Ceylon bymekaargemaak en dit in groot hoeveelhede na Afrika gebring. Die lewendige handel het daartoe gelei dat nuwe paaie van die kus na die binneland aangelê is. Sommige is met die karawaanroetes van die Sahara verbind.

Teen die middel van die 17de eeu het 'n aantal kultuurverwante gemeenskappe hulle tot mekaar aangetrokke gevoel en deur vereniging groter kultuurgemeenskappe gevorm. In 1700 het 'n aantal Akan-koninkryke in Ghana verenig om die magtige Asjanti-konfederasie te vorm. Die goue troon was hul nasionale simbool. Hul leier, Osai Toetoe, is in 1725 oorlede. Die Joroeba-konings van Nigerië is onder die alafin (monarg) van Oyo verenig. Abomey, wat oorspronklik 'n vasalstaat onder Oyo was, is deur sy koning Agaja (1708–1732) gereorganiseer. Hierdie nuwe koninkryke het diplomatieke betrekkinge met die Europeërs aan die kus gehandhaaf en die handel tot aan die einde van die 19de eeu gereël. Die enigste plek waar Blanke koloniste hulle gevestig het, was aan die Kaap die Goeie Hoop, waar die VOC in 1652 'n verversingspos opgerig het. Die immigrante, eers die Nederlanders en later die Franse Hugenote en Duitsers, het van landbou en veeteelt geleef en later dieper die binneland in getrek.

Namate hulle die binneland inbeweeg het, het hulle die Khoisan-volke onderwerp. Vervolgens het hulle met die Xhosas gebots, wat weer gelei het tot die Grensoorloë van 1779 tot 1850.

Aan die begin van die 19de eeu is daar nog twee groot Islamitiese ryke in Wes-Afrika gestig. Twee geleerdes uit die Foelani-volk was daarvoor verantwoordelik, naamlik Oetmaan dan Fodio (1754–1818) en al-Haadj Omar Taal (1797–1864). Hulle politieke doel was om die Islam te versprei en 'n einde te maak aan die mag van die baie klein Afrika-heersers wat die onderdane vir hulle landboubedrywighede misbruik het. Hulle doel is egter nooit bereik nie omdat die Franse en Engelse ekspedisies dit verhinder het. Dit geld ook vir die Zoeloe-koninkryk in Suid-Afrika wat Shaka, wat van 1807 tot 1828 regeer het, uit die Nguni-volk gestig het. Die ryk is eers deur 'n burgeroorlog geteister en het later finaal voor die Boere en die Engelse geswig.

In die 19de eeu het Europa se belangstelling in Afrika aansienlik toegeneem. 'n Rede was dat die uitvinding van die telegraaf en die stoomboot-kommunikasieverbinding tussen Afrika en Europa vinniger en doeltreffender gemaak het.

Eers was die belangstelling bloot humanitêr van aard, en dit het gegaan oor sendingwerk en die afskaffing van die slawehandel. Hierin het Engeland die leiding geneem. In 1807 is die slawehandel, wat toe al nie-winsgewend was, afgeskaf, en in 1833 is slawerny ook verbied. Spoedig het ander lande Engeland se voorbeeld gevolg, maar Portugal het eers in 1878 sy slawebedrywighede gestaak.

Intussen is daar oral in Europa sendinggenootskappe gestig wat hulle op die "ongelowige barbare" van Afrika toegespits het. Bekendes was die London Missionary Society, die Church Missionary Society, die Bremer Mission, die Moravic Brothers, die Mission Africaine de Lyon en die White Fathers.

Die reise van die sendeling David Livingstone in Oos-, Suid- en Sentraal-Afrika van 1853 tot 1873 het veral groot bekendheid verwerf. Van direkte belang was ook die ekspedisies van die geografiese genootskappe wat met of sonder steun van die regering plaasgevind het. Die verslae van die ekspedisies het 'n groot invloed op die openbare mening in Europa gehad. Dit het gelei tot die politieke en ekonomiese belangstelling in Afrika.

Die tyd van die handelsmaatskappye was verby. Die forte het onder die regstreekse beheer van die verskillende Europese moondhede geval. Handel is ook op 'n groter skaal bedryf en 'n groter verskeidenheid handelsware is aangebied.

Palmolie, veral in lampe gebruik, het die belangrikste uitvoerproduk geword. Die toestand van die onafhanklike Afrika-handelaar het langsamerhand versleg teenoor die ryk Europese handelaars, wat buitendien eerder deur hul eie regerings ondersteun is.

Al dié omstandighede het gelei tot die vinnige indringing van Europese moondhede in Afrika. In 1861 het die Engelse die eerste moderne kolonie, naamlik Lagos (Nigerië), gestig. Hulle het ook daarop aangedring om die skepe ná en van Afrika te deursoek vir die aanwesigheid van slawe. Slawe wat aan boord gevind is, is na Freetown in Sierra Leone gebring. Bevryde slawe uit Amerika het na 'n ander deel van die Weskus verhuis waar Liberië in 1847 as 'n onafhanklike staat met sy eie grondwet tot stand gekom het.

Die oorgang van die laaste Afrika-vestings van die Dene en Nederlanders na die hande van die Engelse in onderskeidelik 1850 en 1872 het tot die eerste groot militêre optrede in Wes-Afrika gelei. In 1874 het 'n Engelse ekspedisiemag onder leiding van sir Garnet Wolseley (1833–1913) koning Kofi Karikari van die Asjanti's, wat sy reg op die voormalige Nederlandse gebied wou handhaaf, verslaan. Die hoofstad Kumasi is verwoes.

Intussen het die Franse teen 1830 ook begin om Noord-Afrika binne te dring. Tussen 1854 en 1864 het Louis Faidherbe (1818–1889) 'n aantal ekspedisies in die omgewing van Senegal uitgevoer. Daarmee het hy die grondslag van die Franse koloniale ryk suid van die Sahara gelê.

In 1876 het Leopold II van België die International Association for the Exploration and Civilizing of Central Africa – bekend as die Internasionale Afrika-Assosiasie – gestig om die gebied  om die Kongorivier te verken.

Die Amerikaanse ontdekkingsreisiger Henry Morton Stanley is deur Leopold opdrag gegee om verdrae met die "inboorlinge" te sluit en die gebied vir die handel oop te stel. Die Wedloop om Afrika was nou in volle swang.

Tussen 1883 en 1885 het 'n aantal Duitse ekspedisies probeer om soveel grondgebied moontlik onder die beskerming van die Duitse keiser te bring. Terselfdertyd het die Engelse en Franse militêre ekspedisies Afrika deurkruis om soveel Afrika-leiers moontlik te oorreed om veiligheidsverdrae met hulle regerings te sluit.

Dié chaotiese toestand het tot politieke spanning in Europa gelei. In 1885 is daar op die Koloniale Konferensie van Berlyn besluit om Afrika se invloedsfeer op te deel. Die finale verdeling van Afrika het egter later plaasgevind deur die sluit van 'n aantal verdrae tussen Engeland, Frankryk, Duitsland en later ook België.

Die vestiging van die Europese moondhede se mag in Afrika het baie militêre inspanning geverg. Die Franse het byvoorbeeld 'n gedugte teenstander gehad in die Dyula-leier, Samori, wat in 1898 daarin geslaag het om die onafhanklikheid van sy gebied in Guinee en die noordelike deel van die Ivoorkus te verdedig en te behou. In Suidwes-Afrika was die Duitsers verantwoordelik vir die onderdrukking van 'n Herero-opstand wat gelei het tot die Herero-volksmoord. In Oos-Afrika was hulle verplig om oorlog te voer teen Hebe (1891–1892). In 1885 het die Engelse onder die leiding van genl. Gordon, wat in die veldslag gesneuwel het, 'n nederlaag gely teen die godsdienstige leier van die Mahdi in die Soedan, Mohammed Ahmad.

Van 1899 tot 1902 het die Tweede Vryheidsoorlog in Suid-Afrika tussen die Engelse en die onafhanklike blanke koloniste geheers. Die ontdekking van goud en diamante was die belangrikste motief.

Dit het tot 1914 geduur voordat Afrika geheel en al onder koloniale bestuur was. Aan die begin moes die kolonies met min geldelike bystand van die moederland bestuur word. Ten einde fondse te genereer is die inheemse bevolking aan verskeie soorte belastings en ander verpligtinge onderwerp, soos hutbelasting en die verpligting om 'n aantal produkte wat baie in aanvraag in Europa was, te verbou. Hulle moes ook sonder vergoeding vir die regering werk. Die onderwys- en gesondheidsdienste is aanvanklik alles aan die sendelinge oorgelaat.

Die aanlê van spoorverbindings is weens militêre en ekonomiese oorwegings bevorder. In Oos-Afrika is daar om dié rede van Asiatiese kontrakarbeiders gebruik gemaak. Grond is veral in Kenia en die destydse Rhodesië beskikbaar gestel waar die koloniste plantasies kon aanlê.

Die Engelse het in hulle kolonies lord Lugard se gedagte van direkte bestuur toegepas. Dit het daarop neergekom dat die verskillende bevolkingsgroepe volgens hul eie wette en regsbeginsels van hul tradisionele leiers bestuur word, solank hulle (die leiers) lojaal bly aan die Engelse gesag.

Die Franse gebiede het onder baie direkter gesag van hul koloniale heersers gestaan. Net die wat die Franse kultuur en lewenswyse aanvaar het, kon deel in die gesag. Só het verskillende vorme van koloniale bestuur ontstaan, waar elke Europese moondheid probeer het om die bevolking van Afrika volgens hulle lewenswyse op te voed.




</doc>
<doc id="127431" url="https://af.wikipedia.org/wiki?curid=127431" title="SpaceX">
SpaceX

Space Exploration Technologies Corp., wat sake doen as SpaceX, is'n Amerikaanse ruimte vervaardiger en ruimte vervoer maatskappy het sy hoofkantore in Hawthorne, Kalifornië. Dit is gestig in 2002 deur die entrepreneur Elon Musk met die doel van vermindering van ruimte vervoer koste en sodat die uiteindelike kolonisasie van Mars kan plaasvind. SpaceX het sedertdien die Falcon lanseringsvoertuig familie en die Dragon ruimtetuig familie ontwikkel; beide word tans gebruik om ruimtetuie na die lae aarde wentelbaan te vervoer. 

SpaceX se prestasies sluit in die eerste privaat befondsde vloeistof-dryfmiddel vuurpyl wat in 'n wentelbaan om die aarde geplaas is (Falcon 1 in 2008); die eerste privaat befondsde maatskappy wat suksesvol 'n ruimtetuig kon lanseer, in 'n wentelbaan plaas en kon terugkry (Dragon in 2010); die eerste private maatskappy wat 'n ruimtetuig na die Internasionale ruimtestasie kon stuur (Draak in 2012); die eerste vertikale landing van 'n orbitaale vuurpyl (Falcon 9 in 2015); en die eerste hergebruik van'n orbitaale vuurpyl (Falcon 9 in 2017). In Maart van 2017 het SpaceX al 10 maal  Internasionale ruimtestasie (ISS) besoek. NASA het ook 'n verdere ontwikkelingskontrak in 2011 aan SpaceX toegeken om 'n weergawe van die Dragon ruimtetuig te ontwikkel en te demonstreer dat dit die vermoe het om mense na die buitenste ruim te vervoer. Hierdie ruimtetuig sal onder andere deur NASA gebruik word om ruimtevaarders na en van die Internasionale Ruimtestasie te vervoer.


</doc>
<doc id="127433" url="https://af.wikipedia.org/wiki?curid=127433" title="Tesla, Inc.">
Tesla, Inc.

Tesla, Inc. (voorheen Tesla Motors) is 'n Amerikaanse motorvervaardiger, energiebergingsmaatskappy, en sonpaneelvervaardiger gebaseer in Palo Alto, Kalifornië. Die maatskappy is in 2003 gestig. Die maatskappy spesialiseer in elektriese motors, litiumioonbatteryenergieberging en residensiële fotovoltaïese panele (deur middel van die filiaalmaatskappy SolarCity) Die bykomende produkte wat Tesla verkoop, sluit die Tesla "Powerwall" en "Powerpack"-batterye, sonpanele en sonkragteëls in.

Elon Musk, uitvoerende hoof van Tesla, het gesê hy beskou Tesla as 'n tegnologiemaatskappy en onafhanklike motorvervaardiger wat daarop gemik is om uiteindelik elektriese motors teen bekostigbare pryse aan die gemiddelde verbruiker te bied. Die maatskappy is genoem na die Serwiese elektriese ingenieur en fisikus Nikola Tesla deur die medestigters Martin Eberhard en Marc Tarpenning.

Die Tesla Model S is 'n volgrootte, volelektriese, vyfdeur luukse luikrug, wat op 22 Junie 2012 vrygestel is.

Die Tesla Model X is 'n volgrootte oorkruis SNV. Model X-aflewerings het in September 2015 begin.

Die Tesla Model 3 is 'n middelgrootte, elektriese vierdeurluuksesedan.

Die Tesla Semi is 'n volelektriese Klas 8 opleggervragmotor wat eers in Tesla se 2016-meesterplan genoem word. Die Tesla-vragmotor is op 16 November 2017 beskend gestel.


</doc>
<doc id="127434" url="https://af.wikipedia.org/wiki?curid=127434" title="Constantin von Ettingshausen">
Constantin von Ettingshausen

Constantin Freiherr von Ettingshausen (of Baron Constantin von Ettingshausen) (16 Junie 1826 in Wene - 1 Februarie 1897 in Graz) was 'n Oostenrykse plantkundige wat bekend was vir sy paleobotaniese studies van flora uit die Tertiêre era. Hy was die seun van fisikus Andreas von Ettingshausen. 

In 1848 het hy as dokter in Wene gegradueer en in 1854 'n professor in plantkunde en natuurhistoriese geskiedenis by die mediese en chirurgiese militêre akademie in daardie stad geword.
In 1871 is hy gekies as professor in plantkunde in Graz, 'n posisie wat hy tot die einde van sy lewe behou het.

Vanaf 1876 het hy herhaaldelike besoeke aan Londen gemaak, waar hy versamelings by dieNatuurhistoriese Museum gereël het. Hy is onderskei vir sy navorsing oor die Tersiêre flora van verskillende dele van Europa, en op die fossielflora van Australië en Nieu-Seeland. Die uitgestorwe genus Ettingshausenia (familie Vitaceae) is deur Augustus Wilhelm Stiehler (1857) na hom vernoem. 

Die standaard outeursafkorting Ettingsh. word gebruik om hierdie persoon as die skrywer aan te dui wanneer 'n botaniese naam aangehaal word.




</doc>
<doc id="127435" url="https://af.wikipedia.org/wiki?curid=127435" title="August Wilhelm Stiehler">
August Wilhelm Stiehler

Augustus Wilhelm Stiehler (6 Augustus 1797, Neumarkt - Mei 1878, Quedlinburg) was 'n Duitse regeringsamptenaar en paleobotanis.

Hy het regte studeer aan die Universiteit van Leipzig, en het jare lank as staatsamptenaar in die dorp Wernigerode gewerk. Gedurende die laaste twintig jaar van sy lewe het hy in Quedlinburg gewoon. 

Hy word onthou vir sy paleobotaniese navorsing in die Harzberge van Duitsland. As taksonoom het hy die uitgestorwe genera Weichselia en Ettingshausenia beskryf. Tydens sy loopbaan het hy deelgeneem aan korrespondensie met ander wetenskaplikes wat Alexander von Humboldt en Leopold von Buch ingesluit het. Sy versameling fossiele is deur die Universiteit van Halle verkry. Die genus Stiehleria (fossiel incertae sedis) herdenk sy naam. 

Die standaard outeursafkorting Stiehler word gebruik om hierdie persoon as die skrywer aan te dui wanneer 'n botaniese naam aangehaal word.



</doc>
<doc id="127436" url="https://af.wikipedia.org/wiki?curid=127436" title="Groot St. Bernardtonnel">
Groot St. Bernardtonnel

Die Groot St. Bernardtonnel (Frans:Tunnel du Grand Saint-Bernard, Italiaans:Traforo del Gran San Bernardo, Duits:Grosser-Sankt-Bernhard-Tunnel) is 'n tonnel vir motors wat in die Alpe in Switserland geleë is. Die tonnel is gebou om verligting te bring vir die Groot St. Bernardpas. Dit verbind Martigny in die Switserse kanton van Valais met Saint-Rhémy-en-Bosses in die Aosta vallei in noordwes Italië.

Die tonnel is 5,789 m lank, reguit en het 'n effense helling. Die noordelik ingang is 1918 m en die suide is 1875 m bo seevlak. Beide ingange is bedek met sneeustorting veiligheids toerusting. Gebruikers betaal tolgeld. Daar is 'n doeane kantoor aan die noordelik kant van die tonnel. Konstruksie het in 1958 begin en is voltooi op 19 Maart 1964.


</doc>
<doc id="127437" url="https://af.wikipedia.org/wiki?curid=127437" title="Gotthard-basistonnel">
Gotthard-basistonnel

Die Gotthard-basistonnel (Engels:Gotthard-Basistunnel, Italiaans:Galleria di base del San Gottardo, Romansch:Tunnel da basa dal Son Gottard) is 'n spoorwegtonnel in die Alpe in Switserland. Dit is op 1 Junie 2016 in bedryf gestel en het volle kapasiteit op 11 Desember 2016 bereik. Dit is met 57.09 km die wêreld se langste en diepste tonnel. Op sy diepste punt is daar 2,450 meter rots bokant die tonnel. Dit is ook die eerste platroete deur die Alpe.



</doc>
<doc id="127439" url="https://af.wikipedia.org/wiki?curid=127439" title="Kobus du Plessis">
Kobus du Plessis

Daniël Jacobus (Kobus) du Plessis (10 November 1947) is 'n Suid-Afrikaanse sakeman en politikus.

Du Plessis is een van die vier kinders van prof. Sarel du Plessis en sy vrou, Judie. Hy matrikuleer in 1965 aan die Potchefstroomse Gimnasium en in 1966 verrig hy vrywillige diensplig aan die SA Lugmaggimnasium en bly betrokke in die Suid-Afrikaanse Lugmag-kommando's en Burgermag tot 1980 met die rang van kaptein. 

Hy verwerf die grade B.A. (voltyds) en M.B.A. (deeltyds) aan die PU vir CHO, waar hy twee termyne studenteraadslid was (een jaar as sekretaris, soos sy vader) en redaksielid van die al drie studentepublikasies ("Die Wapad", die "Besembos" en redakteur van "Die Pukkie"), voorsitter van die Karnavalkomitee en voorsitter en toerleier van die Thalia-toneelgeselskap.

Sy beroepsloopbaan behels 14 jaar in die publikasie- en sakebedryf as besturende direkteur van die grootste landbouskakel- en tydskrif-uitgewersmaatskappy in Suid-Afrika namens 'n 27-tal landbou-organisasies. In dié tyd stig hy ook twee plaaslike koerante, nl. "Vista" vir die Vrystaatse Goudvelde en "Vrystaat" vir Bethlehem en die Oos-Vrystaat. 

In 1983/'84 was hy nasionale verkiesingsbestuurder van die Arbeidersparty van Suid-Afrika ('n Kleurlingparty) vir die totstandkoming van die Driekamerparlement, wat as die eerste stap van die demokratisering in Suid-Afrika beskou kan word. Daarna was hy tot 1987 politiek-strategiese raadgewer vir die 12 grootste sakegroepe in Suid-Afrika, wat daartoe lei dat hy in 1987 'n aanbod aanvaar om lid van die uitvoerende bestuur van Sankorp, die beleggingsbeheermaatskappy van Sanlam, te word. 

In 1992 tree hy op versoek van die destydse staatspresident, FW de Klerk, voltyds in diens van die Nasionale Party van Suid-Afrika, eers as adviseur: sekretaris-generaal en later as direkteur bestuursdienste tot 1997. Hy was betrokke by die onderhandelingsproses en verkiesingsbestuur wat uitloop op die geskiedkundige 1994-verkiesing. Gedurende dié tyd was hy die enigste nieparlementêre lid van die federale dagbestuur van die Nasionale Party. 

In 1997 bedank hy uit die NP vanweë beginselverskil met die partyleiding. Hy was medestigter en eerste nasionale voorsitter van die United Democratic Movement (UDM), die eerste volwaardige postapartheid bevolkingsinklusiewe politieke party in Suid-Afrika. 

Einde 1999 tree hy uit die politiek en van 2000 tot 2006 werk hy eers as senior adjunkregistrateur en later as direkteur sake-ontwikkeling by die Pretoria Technikon, waar hy ook nou betrokke was by die samesmelting van drie technikons tot die Tshwane-universiteit van Tegnologie. Middel 2006 tree hy (18 maande voor formele aftreedatum) uit en neem die leiding met die oprigting van ’n privaat universiteit – University of Africa – gerig op die ontwikkelingsbehoeftes van Afrika. 

Op kerklike gebied was hy feitlik onafgebroke eers diaken en daarna ouderling, aanvanklik in die Gereformeerde Kerk en sedert 1989 in die NG Kerk. In 1977 was hy penningmeester van die bestuur wat die honderdjarige herdenking van Totius se geboorte gereël het. Hy was ook voorsitter van die beheerkomitee van die Laerskool Lynnwood. 

Hy onderskei hom as een van die jongste sekretarisse en voorsitters van die Potchefstroomse Afrikaanse Sakekamer, in welke tyd die sakekamer eers as naaswenner en daarna as wenner in Suid-Afrika aangewys word. Hy dien 11 jaar as hoof- en dagbestuurslid van die Afrikaanse Handelsinstituut. Hy is ook tot 1994 as dagbestuurslid van die Adviesburo vir Kleinsakeondernemings (ABKS) aan die PU vir CHO betrokke. 

Hy trou op 28 Maart 1970 met Anna Maria (Ansie) Beukes, 'n onderwyseres en ook begaafde kunsskilder. Sy sterf op 3 Maart 1995 weens bloedkanker. Hulle woon eers op Potchefstroom en sedert 1980 in Pretoria. 

Hulle het drie dogters: Anna Maria Elizabeth (Ilse) (12 April 1972), ’n psigiater, getroud met Deon Kleynhans, voormalige Lugmag-kolonel en later finansiële adviseur; Anita Judith (10 April 1974), ’n kommunikasiebestuurder, getroud met Niels Booysen, ’n professionele rekenmeester, en sedert 2002 woonagtig in Sydney, Australië. Hulle het ’n dogter – Maia Judith (3 April 2009); Corneli Johanna (26 Maart 1977), kleuteronderwyseres, getroud met Dawid Basson, prokureur. Hulle het twee seuns – Ewan Johan (31 Oktober 2005) en Daniël Jacobus (8 Oktober 2007).



</doc>
<doc id="127440" url="https://af.wikipedia.org/wiki?curid=127440" title="Sarel Jacobus du Plessis">
Sarel Jacobus du Plessis

Prof. Sarel Jacobus du Plessis (noemnaam Sarel, 7 Desember 1920 – 11 Augustus 1972) predikant in die Gereformeerde Kerke in Suid-Afrika en van 1963 af professor aan die Teologiese Skool Potchefstroom.

Sy bynaam was "Sarel Selfbeheersing". 'n Oudstudent van hom het 45 jaar ná sy dood vertel: "Dit is inderdaad die mees gepaste bynaam wat vir hom gegee kon word. Ek het die man nooit sy humeur sien verloor nie; as jy vir hom sê: 'Jammer, professor, ek het nie voorberei nie,' sou prof. Sarel kalm en met vaderlike liefde en geduld sê: 'Is goed. Moet net nie agterraak nie.' Studente het hard gewerk vir prof. Sarel, gewoon omdat hy soveel agting afgedwing het."

Du Plessis het in 1938 aan die Colesberg Collegiate High School gematrikuleer met ’n onderskeiding in chemie in ’n tyd toe alles behalwe Afrikaans en geskiedenis deur medium Engels onderrig is. Hy studeer van 1939 tot 1945 voltyds aan die Potchefstroomse Universiteitskollege (PUK) en verwerf die B.A.-graad in 1941 met ’n onderskeiding in Hebreeus, en die B.D.-graad (later genoem Th.B.) in 1944 met lof. Daarna het hy die M.Div.-graad (nou Th.M.) in Ou-Testamentiese teologie aan die PUK, en in 1950 ’n doktorsgraad in Ou-Testamentiese teologie verwerf met ’n proefskrif, “Jesus en die Kanon van die Ou Testament”. 

Daarna het hy die M.A.-graad in Semitiese tale aan die Universiteit van Pretoria voltooi, gevolg deur die Th.M. (Nuwe Testamentiese Teologie) aan die Potchefstroomse Universiteitskollege vir Christelike Hoër Onderwys (PUK vir CHO) en die D.Litt. (Semietiese tale) met ŉ proefskrif getiteld “The Language of Qoheleth”. Met die oog op sy eerste doktorsgraad was Du Plessis in 1949 vier maande lank in Europa waar sy vrou, Judie, by hom aangesluit het.

As voltydse student was Du Plessis twee jaar lank lid van die studenteraad, waarvan hy een jaar ondervoorsitter was, voorsitter van Korps Veritas Vincet, lid van die redaksie van die "Besembos" en drie jaar lank voorsitter van die huiskomitee van al die destydse manskoshuise (Heimat, Ons Huis en Postma-huis). Hy het in 1941 die aanval deur soldate op die PUK beleef.

Dr. Du Plessis was van Januarie 1946 tot Januarie 1958 predikant in die Gereformeerde Kerk in die gemeentes Port Elizabeth, Heidelberg-Volksrust en Vanderbijlpark. Van Heidelberg af moes hy baie in Oos-Transvaal ry om konsulentgemeentes te besoek. Dit het gebeur dat hy dikwels die oggend op Volksrust sou preek, die middag op Vrede (in die Vrystaat) en die aand op Heidelberg. 

As predikant was hy daarvoor bekend dat hy kort en kragtig gepreek het. Tydens die jare op Vanderbijlpark was hy medewerker aan die “Bybel met Verklarende Aantekeninge” wat in 1958 verskyn het. Hy was verantwoordelik vir die aantekeninge by Eksodus en Levitikus. Afgesien van die talle skoolkomitees waarin hy gedien het, was hy op Heidelberg sowel as Vanderbijlpark lid van die plaaslike skoolraad. Van die skoolraad van Vereeniging, waaronder Vanderbijlpark geval het, was hy die voorsitter. Hy was ook 'n stigterslid van die Rapportryerskorps. As predikant van Vanderbijlpark moes hy Sasolburg ook bedien en was hy in die beginjare dag en nag op 'n pont aangewese om die Vaalrivier oor te steek.

In 1958 aanvaar hy 'n lektoraat in Semitiese tale aan die PU vir CHO, en word in 1963 tot professor bevorder. Sy eerste doktorsgraadstudent was 'n Joodse rabbi wat tans (2017) in Jerusalem woon. Die Jode in Potchefstroom het Du Plessis bestempel as 'n "ere-Jood", wat 'n aanduiding van hulle toegeneentheid teenoor hom was. 

In 1968 woon hy 'n internasionale kongres van Ou-Testamentici in Rome by, waar hy en twee ander Suid-Afrikaners ’n privaat oudiënsie met die pous gekry het. Hierdie kongres was merkwaardig omdat vir die eerste keer afgevaardigdes suid van die Alpe teenwoordig was. Gedurende 1966 en 1967 is hy as adjunkdirekteur na die departement van ontwikkeling van die PU vir CHO gesekondeer. 

Uit Du Plessis se huwelik met Judie Goossens is vier kinders gebore, onder wie Daniël Jacobus (Kobus) op 10 November 1947. Sy jongste dogter, Antionia, is met Herman Botes getrou. Die ander dogter was getroud met die rugbyspeler Eugene van Wyk.



</doc>
<doc id="127442" url="https://af.wikipedia.org/wiki?curid=127442" title="Teotokos van Wladimir">
Teotokos van Wladimir

Die Teotokos van Wladimir (Grieks: Θεοτόκος του Βλαντίμιρ), ook bekend as "Ons Dame van Wladimir" (Russies: Владимирская Икона Божией Матери) of die "Maagd van Wladimir", is ’n Middeleeuse Bisantynse ikoon van Moeder en Kind. In 1169 het Andrei Bogoljoebski Kiëf geplunder en baie godsdienstige werke gesteel, onder meer ’n Bisantynse "Moeder van God"-ikoon wat na Wladimir gestuur is. Dit is een van die mees geëerde Oosters-Ortodokse ikone en ’n uitstekende en vroeë voorbeeld van die "Eleusa" (tederheid)-tipe, met die Kind wat teen sy moeder se wang nestel. 

Die Teotokos (’n Griekse term vir Maria) word beskou as die heilige beskermer van Rusland. Die ikoon word in die Tretjakof-galery in Moskou tentoongestel in ’n werkende kerk op die museumterrein. Haar feesdag is 23 Junie ou styl / 6 Julie nuwe styl. Die oorspronklike word al eeue lank oor en oor gekopieer, meer as enige ander beroemde ikoon, en baie kopieë het self aansienlike artistieke en godsdienstige betekenis. 

Anders as sommige ikone met ’n groot godsdienstige aanhang, word die artistieke gehalte van die werk hoog aangeskryf; die "Wladimirskaja", soos die Russe dit noem, word algemeen beskou as die beste van die paar Bisantynse ikone uit dié tydperk wat nog bestaan. Volgens die kunshistorikus David Talbot Rice "erken almal wat dit gesien het dat dit een van die mees uitsonderlike godsdienstige skilderye in die wêreld is". 


</doc>
<doc id="127695" url="https://af.wikipedia.org/wiki?curid=127695" title="Obelisk">
Obelisk

'n Obelisk (afgelei van die antieke Griekse ὀβελίσκος "obeliskos"; verkleinvorm van ὀβελός "obelos", "spit, spyker, spitspilaar") is 'n lang, vierkantige, smal monument wat van oder af nouer loop totdat dit eindig in 'n piramidevormige punt, die sogenaamde pyramidion. Obeliske is oorspronklik deur die Antieke Egiptenare gebou; hulle naam daarvoor was "tekhenu". Die Grieke het die woord "obeliskos" gebruik om hulle te beskryf, en hierdie woord woord is oorgeneem in latyn en uiteindelik die ander Europese tale. Die antieke obeliske is monolities: hulle bestaan uit 'n enkele steen. Die meeste moderne obeliske bestaan egter uit meer as een steen, en sommige, soos die Washington-monument, is geboue.

Die woor "stele" word oor die algemeen gebruik word vir ander monumentale, regop stene met geskrifte of beeldhouwerk.

Obeliske was prominent in die argitektuur van die antieke Egiptenare, wat hulle in pare by die ingang van tempels geplaas het. Die Griekse woord "obelisk" wat vandag gebruik word, kom kom uit die geskrifte van Herodotus, die griekse reisiger, wat een van die eerste klassieke skrywers was om hierdie voorwerpe te beskryf. 'n Aantal antieke Egiptiese obeliske bestaan nou nog, asook die "Onvoltooide Obelisk" wat deels uitgekap in sy steengroef by Aswan staan. Hierdie obeliske is nou versprei regoor die wêreld, en minder as die helfte van hulle is steeds in Egipte.

Die oudste tempelobelisk wat nog in sy oorspronklike posisie staan is die 20,7 m hoë 120 ton rooi graniet obelisk van Senusret I van die 12de Dinastie by Al-Matariyyah in die moderne Heliopolis.

Die obelisk simboliseer die songod Ra, en gedurende die kort godsdienstige hervorming van Akhenaten is dit gesien as 'n versteende straal van die Aten, die sonskyf. Dit is ook geglo dat Ra binne die struktuur bestaan het.

Benben was die heuwel wat ontstaan het uit die oerwaters Nu waarop die skeppingsgod Atum hom gevestig het, volgens die Heliopolitiese skeppingsmite van die Antieke Egiptiese godsdiens. Die Benben-steen (ook bekend as'n pyramidion) vorm die bopunt van die Egiptiese piramide. Dit is ook verwant aan die Obelisk.

Die New York Universiteit Egiptoloog Patricia Blackwell Gary en "Astronomy" senior redakteur Richard Talcott voer die hipotese aan dat die vorms van die antieke Egiptiese piramide en obelisk afgelei is van natuurlike verskynsels wat verband hou met die son, die songod Ra synde die oppergod van die Egiptenare. Die piramide en obelisk sou daarvolgens geïnspireer wees deur die voorheen onderskatte astronomiese verskynsels wat verband hou met sonsopkoms en sonsondergang: die sodiaklig en "son pilare", onderskeidelik.

Die Antieke Romeine was sterk deur die obeliskvorm beïnvloed, tot dié mate dat daar nou meer as twee keer soveel obeliske in Rome staan as wat in Egipte oorbly. Almal het na die Romeinse tydperk geval, behalwe vir die Vatikaanobelisk, en is weer op verskillende plekke opgerig.

Die grootste en hoogste Egiptiese obelisk is die Lateraanse Obelisk in die stadplein by die westekant van die Lateraanse Basiliek in Rome, met 'n hoogte van 32,2 m en 'n gewig van 455 ton.

Nie al die Egiptiese obeliske in die Romeinse Ryk is in Rome opgerig nie. Herodes die Grote het sy Roomse beskermhere nageboots deur 'n rooi graniet Egiptiese obelisk in die renbaan van sy nuwe stad Caesarea in die noorde van Judea op te rig. Hierdie een is ongeveer 12 m hoog en weeg ongeveer 100 ton. Dit is deur argeoloë ontdek, en is weer op sy oorspronklike plek opgerig.

In Konstantinopel in 390 NC het die Bisantynse Keiser Theodosius 'n obelisk na die stad laat verskeep, en het dit in sy renbaan opgestel, waar dit die Kruistogte en die Seljuks oorleef het, en nou nog in die Hippodroomplein in die moderne Istanbul staan. Dit was oorspronklik 29 m hoogen het 380 ton geweeg, maar sy onderste helfte, wat glo ook eens in Istanbul gestaan het, is nou verlore. Die oorblywende obelisk is 20 m hoog.

Die mees bekende obelisk in rome is waarskynlik die 25 m hoë, 331 ton obelisk op Sint Pieter se Plein in Rome. Die obelisk het sedert 37 NC op die muur van die Sirkus van Nero gestaan, oorkant Sint Pieter se Basiliek:
Die heroprigting van die obelisk het selfs vir Michelangelo as 'n onbegonne taak voorgekom, maar Sixtus V was vasbeslote om dit voor van Sint Pieter se basiliek op te rig, waarvan die middeskip nog gebou moes word. Hy het 'n volgrootte houtmodel binne enkele maande van sy verkiesing laat oprig. Domenico Fontana, die assistent van Giacomo Della Porta in die Basiliek se konstruksie, het die Pous 'n hout modelhyskraan en 'n swaar modelobelisk uit lood gegee, wat Sixtus self kon oplig deur 'n slingertjie met sy vinger te draai. Fontana het die opdrag vir die projek gekry.

Die obelisk, half-begrawe in die puin van die eeue, is eers op sy plek uitgegrawe. Dit het toe van 30 April tot 17 Mei 1586 geduur om dit op rollers tot by die Piazza te bring: die werk het byna 1000 mans, 140 karperde en 47 hyskrane geverg. Die heroprigting, op 14 September, die Fees van die Opheffing van die Kruis, is deur 'n groot skare toegeskou. Dit was 'n groot ingenieursprestasie, wat Fontana se reputasie gemaak het. Hy het die operasie in 'n boek beskryf wat met koperetswerke geïllustreer is: "Della Trasportatione dell'Obelisco Vaticano et delle Fabriche di Nostro Signore Pappa Sisto V" (1590). Die boek self het 'n nuwe standaard in die kommunikasie van tegniese inligting gestel, en het daaropvolgende argitektoniese publikasies beïnvloed deur sy noukeurige akkuraatheid. Voordat dit weer opgerig is, is die onheil uit die obelisk gedryf. Dit word gesê dat Fontana spanne van aflosperde gehad het sodat, indien die onderneming sou misluk, hy sou kon ontsnap. Toe Carlo Maderno die Basiliek se skip gebou het, moes hy die as daarvan effens krom bou, om dit met die obelisk in lyn te kry.

Drie verder obeliske is opgerig in Rome onder Sixtus V: die een agter Santa Maria Maggiore (1587), die reuse obelisk op die Lateraanse Basiliek (1588), en die een op die Piazza del Popolo (1589).

'n Obelisk staan voor die kerk van Trinità dei Monti, bo-aan die Spaanse Trappe. Nog 'n obelisk in Rome bevat beeldhouwerk wat dit laat voorkom asof dit op die rug van 'n olifant gedra word. Rome het een van sy obeliske verloor: die Boboli obelisk wat die tempel van Isis versier het, en wat in die 16de eeu herontdek is. Die Medici het dit vir die Medici Villa geëis, maar in 1790 het hulle dit na die Boboli Tuine aan die Palazzo Pitti in Florence geskuif, en het 'n replika agtergelaat.

Verskeie ander Egiptiese obeliske is elder opgerig. Die bekendste voorbeelde buite Rome is die paar 21 m hoë, 187 ton obeliske in Londen en New York Stad wat as Cleopatra se Naalde bekend staan, en die 23 m 227 ton obelisk op die Place de la Concorde in Parys.

Daar is antieke Egiptiese obeliske in die volgende plekke:

Obeliskmonumente is ook bekend uit die Assiriese beskawing, waar hulle opgerig is as openbare monumente om die prestasies van die Assiriese koning te herdenk.

Die Britse Museum beskik oor vier Assiriese obeliske:

Die Wit Obelisk van Ashurnasirpal I is ontdek deur Hormuzd Rassam in 1853 te Ninevé. Die obelisk is opgerig deur óf Ashurnasirpal I (1050-1031 VC) óf Ashurnasirpal II (883-859 VC). Die obelisk dra 'n geskrif wat verwys na die koning se beslaglegging van goedere, mense en beeste, wat hy teruggebring het na die stad van Ashur. Die reliëfs van die Obelisk beeld tonele uit van militêre veldtogte, jag, oorwinningsfeeste en huldeblyk aan die koning.

Die Rassam Obelisk, vernoem na sy ontdekker Hormuzd Rassam, is gevind op die vesting van Nimrud (antieke Kalhu). Dit is opgerig deur Ashurnasirpal II, maar net fragmente bly oor. Die oorblywende dele van die reliëfs beeld tonele uit waar huldeblyk uit Sirië en die weste aan die koning oorgegee word.

Die Swart Obelisk is ontdek deur Sir Austen Henry Layard in 1846 op die vesting van Kalhu. Die obelisk is deur Shalmaneser III opgerig, en die reliëfs beeld tonele van huldeblyk sowel as die twee heersers, Jehu die Israelit en Sua die Gilsaneaan, wat gebare van onderwerping aan koning Shalmaneser maak. Die reliëfs op die obelisk gaan gepaard met epigrafe, en daarbenewens het die obelisk ook 'n langer inskripsie wat een van die laaste weergawes van Shalmaneser III se annale vaslê, naamlik die tydperk vanaf die begin van sy heerskappy tot sy 33ste jaar as koning.

Die Gebroe Obelisk is ook ontdek deur Rassam in Ninevé. Slegs die bopunt van hierdie monoliet is herbou in die Britse Museum. Die obelisk is die oudste bekende obelisk van Assirië, en dateer uit die 11de eeu VC.

'n Aantal obeliske is geskep deur die antieke Axumitiese Koninkryk wat in die noorde van die hedendaagse Ethiopië bestaan het. Een is die 21 m hoë stele van Koning Ezana, die laaste een wat opgerig is, en die enigste behoue Axumitiese obelisk. Die mees bekende Axumitiese obelisk is die 24 m hoë sogenaamde Obelisk van Axum. Dit is rondom die 4de eeu NC uitgesny, maar het met verloop van tyd neergestort en het in drie dele opgebreek. Dit is in 1935 in hierdie toestand deur Italiaanse soldate gevind, na die Tweede Italo-Abessiniese Oorlog. Dit is geplunder en in 1937 teruggeneem na Rome, waar dit in die Piazza di Porta Capena opgerig is. Italië het volgens 'n 1947 VN-ooreenkoms onderneem om die obelisk terug te bring, maar het eers in 1997 die ooreenkoms herbevestig, na jare van druk en verskeie omstrede skikkings. In 2003 het die italiaanse regering het die eerste stappe geneem om dit terug te bring, en in 2008 is dit uiteindelik weer in Ethiopië opgerig.

Die grootste bekende obelisk, die Groot Gedenksteen by Axum, het nie bly staan nie. Dit was oorspronklik 33 m hoog, het 'n basis van 3×2 m breed, en weeg 520 ton, en is dus een van die grootste enkele stene wat ooit in die menslike geskiedenis gewerk is; die grootste is óf by Baalbek óf die Ramesseum. Die obelisk het waarskynlik reeds tydens sy oprigting of kort daarna omgeval, en daardeur 'n groot deel van die massiewe grafkelder onder hom verwoes. Sulke obeliske word eintlik stelae genoem, of in die oorspronklike taal "hawilt" of "hawilti", aangesien hulle nie in 'n piramide eindig nie. Hulle is gebruik om grafte en ondergrondse begrafnis kamers te merk. Die grootste grafmerkers was vir die koninklike begrafniskamers, en is versier met multi-verdieping valse vensters en deure, terwyl die adel kleiner, minder versierde stelae gehad het. Alhoewel slegs 'n paar grotes nog staan, is daar honderde kleineres in sogenaamde "stele velde".

Die Romeine obeliske in 'n antieke Egiptiese styl laat bou. Voorbeelde sluit in:


Die prehistoriese Tello Obelisk, gevind in 1919 by "Chavín de Huantar" in Peru, is 'n monolitiese stele met obeliskagtige proporsies. Dit is uitgekap in 'n lae reliëfontwerp met Chavín simbole, soos bande van tande en dierkoppe. Dit was lank in die "Museo Nacional de Arqueología, Antropología e Historia del Perú" in Lima, en is later geskuif na die "Museo Nacional de Chavín", wat in Julie 2008 geopen is. Die obelisk is vernoem na die argeoloog Julio C. Tello, wat dit ontdek het, en beskou was as die "vader van die Peruaanse argeologie." Hy was Amerika se eerste inheemse argeoloog.





</doc>
<doc id="127731" url="https://af.wikipedia.org/wiki?curid=127731" title="Huis van Oldenburg">
Huis van Oldenburg

Die Huis van Oldenburg is ’n Europese dinastie van Noord-Duitse oorsprong. Dit is een van Europa se invloedrykste koningshuise, met takke wat regeer of regeer het oor Denemarke, Ysland, Griekeland, Noorweë, Rusland, Swede, Sleeswyk, Holstein en Oldenburg. Die huidige koningin van Denemarke en koning van Noorweë, die voormalige koning van Griekeland, die gemale van Griekeland en Brittanje, sowel as die eerste 12 aanspraakmakers op die Britse troon is almal patrilineêre lede van die Glücksburg-tak van dié huis.

Die dinastie het beroemd geword toe graaf Christiaan I van Oldenburg in 1448 tot koning van Denemarke verkies is, in 1450 van Noorweë en in 1457 van Swede. Die huis regeer sedertdien oor Denemarke.

Die huwelike van Middeleeuse grawe van Oldenburg het die weg gebaan vir hul erfgename om konings van verskeie Skandinawiese lande te word. Deur ’n huwelik met ’n afstammeling van koning Waldemar I van Swede en van koning Erik IV van Denemarke, het hulle sedert 1350 ’n aanspraak op die Sweedse en Deense troon.

In dié tyd was hul mededingers die afstammelinge van Margrethe I van Denemarke. In die 15de eeu het die Oldenburg-erfgenaam met dié aanspraak getrou met Hedwig van Schauenburg, ’n afstammeling van Euphemia van Swede en Noorweë en ook ’n afstammeling van Erik V van Denemarke en Abel van Denemarke. Aangesien afstammelinge wat ’n groter aanspraak gehad het uitgesterf het, het hul seun, (die bogenoemde) Christiaan, koning van al drie koninkryke van die Kalmarunie geword. Verskillende Oldenburgse takke het in verskeie lande regeer. Die huis het kortliks ook op die Britse troon ’n aanspraak gehad, deur die huwelik van koningin Anna en prins George van Denemarke en Noorweë; weens die vroeë dood van al hul kinders het die troon egter na die Huis van Hannover gegaan.

Christian Herzog von Oldenburg is die huidige (2017) hoof van die Huis van Oldenburg.





</doc>
<doc id="128279" url="https://af.wikipedia.org/wiki?curid=128279" title="Gotthard-spoorwegtonnel">
Gotthard-spoorwegtonnel

Die Gotthard-spoorwegtonnel (Duits:Gotthardtunnel, Italiaans:Galleria del San Gottardo) is 'n spoorwegtonnel in die Alpe in Switserland. Dit is 15,003 km lank en verbind Göschenen met Airolo. Dit is die eerste tonnel deur Saint Gotthard-massief. Daar is voorsiening gemaak vir 'n dubbele spoorlyn in die tonnel met die Europese spoorwydte. Toe die tonnel in 1882 oopgestel is, was dit die langste tonnel ter wêreld. 

Die tonnel se noordelik ingang is by Göschenen (1106 m) en die hoogste punt (1151 m) word bereik na ongeveer 8 km. Na 'n verdere twee kilometer word die grens tussen die Uri en Ticino kantons oorgesteek. Na 'n verdere 5 km eindig die tonnel by Airolo (1142 m). Dit neem treine ongeveer sewe tot agt minute om die afstand af te lê.

Die tonnel is gebou vanaf 1871 tot 1881 en dinamiet is in die konstruksiewerk gebruik. Dit was die eerste keer dat dinamiet gebruik is vir die bou van tonnels.



</doc>
<doc id="128285" url="https://af.wikipedia.org/wiki?curid=128285" title="Judie du Plessis">
Judie du Plessis

Judith (Judie) du Plessis (Jacobsdal, Oranje-Vrystaat, 16 November 1924 – Pretoria, 30 Desember 2003) was predikantsvrou in die Gereformeerde Kerk en ’n onderwyseres.

Judie Goossens se vader was prof. Antoon Goossens, 'n professor in plantkunde aan die PU vir CHO. Sy matrikuleer in 1940 aan die Hoërskool Gimnasium, Potchefstroom, met 'n onderskeiding in Duits en behaal die hoogste punte in Transvaal vir Afrikaanse letterkunde. Sy was 'n lid van die leerlingraad en het erekleure vir akademie verwerf.

Sy verwerf in 1943 die B.A.-graad aan die PUK, met onderskeiding in albei haar hoofvakke, Duits en Hollands (deesdae bekend as Afrikaans-Nederlands), en die U.O.D. (H.O.D.) in 1944 met lof. As student was sy lid van die bestuur van die Afrikaanse Nasionale Studentebond (ANS, later die ASB), lid van die PUK se volkspele-demonstrasiegroep en kaptein van die damesjukskeispan. In 1944 wen sy die redenaarsbeker vir dames.

In 1945 gee sy onderwys aan die Afrikaanse Hoër Meisieskool in Pretoria en die Hoër Huishoudskool in Potchefstroom, en in 1946 aan die Hoërskool Jan van Riebeeck in Kaapstad. Ná haar troue met dr. Sarel du Plessis gee sy onderwys aan die Laerskool Oliver Lodge op Vanderbijlpark en in Potchefstroom aan die Hoërskool Gimnasium, die Hoër Handelskool en die High School for Girls. In 1964 was sy 'n tydelike junior lektrise in Duits aan die PU vir CHO. Sy was in 1966 voorsitter van die PU-dameskring en was stigterslid en eerste voorsitter van 'n leesunie vir dames in Potchefstroom. Sy was in 1994 lid van die kektuurkommissie van die kerkraad van die Gereformeerde kerk Meyerspark, Pretoria.

Sy het van 1962 af gereeld boekresensies behartig en verskeie artikels vir "Slingervel" (die jeugblad van die Gereformeerde Kerk) geskryf. Sy het ook dikwels vertalings uit Afrikaans in Duits en omgekeerd gedoen en uit Engels in Afrikaans. Ná haar man se dood in 1972 het sy in Desember 1973 na Pretoria verhuis. In 1974 was sy werksaam in die visumafdeling van die departement van binnelandse sake. In 1975 gee sy onderwys aan die Lyttelton Manor High School in Verwoerdburg. Van 1976 tot met haar aftrede in Desember 1988 was sy verbonde aan die Transvaalse onderwysmediadiens as vakkeurder (Duits, Afrikaans en Nederlands).

Tussendeur was Du Plessis van 1946 tot Januarie 1958 predikantsvrou in die Gereformeerde Kerk in die gemeentes Port Elizabeth, Heidelberg-Volksrust en Vanderbijlpark. In 1958 het die gesien Potchefstroom toe verhuis toe haar man lektor aan die PU vir CHO word.

Sy is op 19 Oktober 1946 getroud met Sarel Jacobus du Plessis (1920– 1972). Een van hul vier kinders was die sakeleier en politikus Kobus du Plessis. Judie is op 30 Desember 2003 in die ouderdom van 79 jaar in Pretoria oorlede en is in Pretoria (Oos-begraafplaas) begrawe.



</doc>
<doc id="128371" url="https://af.wikipedia.org/wiki?curid=128371" title="Ruffle Bar">
Ruffle Bar

Ruffle Bar is die naam van 'n klein eiland geleë in Jamaikabaai in die stadsdeel van Brooklyn in New York Stad. Die eiland is deel van die "Jamaica Bay Wildlife Refuge", en lê net oos van "Floyd Bennett Field".

Dit was eens die plek van 'n suksesvolle mossel- en oesterbedryf, maar is gesluit toe New York Stad se Departement van Gesondheid die water as te besoedel geag het om skulpvis te teel. Die eiland is nou onbewoon en is aangewys as 'n voëlreservaat.



</doc>
<doc id="128578" url="https://af.wikipedia.org/wiki?curid=128578" title="Christiaan II van Denemarke">
Christiaan II van Denemarke

Christiaan II (1 Julie 1481 – 25 Januarie 1559) was ’n Skandinawiese monarg tydens die Kalmarunie. Hy het van 1513 tot 1523 as koning van Denemarke en Noorweë regeer en van 1520 tot 1521 van Swede. Van 1513 tot 1523 was hy ook Hertog van Sleeswyk en Holstein saam met sy oom Frederik. 

Christiaan was die oudste seun van die vorige monarg, koning Hans, en was lid van die Huis van Oldenburg. In Denemarke het die adel in dié tyd ’n nuwe koning gekies (uit die seuns of naasbestaandes van die vorige monarg), wat sy mag met hom moes deel. Christiaan het gebots met die Deense adel toe hy ’n manifes, strenger as enigiets tevore, moes teken om te verseker dat hy die troon bestyg. Deur interne hervormings het hy later die bepalings van die manifes probeer ontwyk. 

Internasionaal het hy probeer om die Kalmarunie tussen die Skandinawiese lande in stand te hou, wat hom in ’n oorlog met Swede gedompel het; dit het van 1518 tot 1523 geduur. Hoewel hy die land in 1520 verower het, het sy slagting onder die Sweedse adel (bekend as die Stockholm-bloedbad) daarna meegebring dat die land se inwoners hom verag het. Ná ’n kort bewind in Swede, waar hy steeds as Christiaan die Tiran ("Kristian Tyrann") bekend is, is hy in ’n rebellie deur die edelman Gustav Vasa onttroon. 

Sy probleme het toegeneem toe hy probeer om die invloed van buitelandse handelslande in Denemarke te beperk. Sy bewind in Denemarke en Noorweë is kortgeknip toe sy oom hom van die troon sit en die trone bestyg as Frederik I. Christian is verban na Nederland, wat toe regeer is deur sy swaer die Heilige Romeinse keiser Karel V. Nadat hy in 1531 die trone probeer terugverower het, is hy in hegtenis geneem en vir die res van sy lewe gevange gehou. 

Hy is op 77-jarige ouderdom dood – hy het nie net sy oom oorleef nie, maar ook sy neef koning Christiaan III. 



</doc>
<doc id="128612" url="https://af.wikipedia.org/wiki?curid=128612" title="Frederik I van Denemarke">
Frederik I van Denemarke

Frederik I (7 Oktober 1471 – 10 April 1533) was die koning van Denemarke en Noorweë. Hy was die tweede laaste Rooms-Katolieke monarg van Denemarke; latere konings het Lutheranisme aangehang nà die Protestantse Hervorming. As koning van Noorweë was Frederik uniek in die opsig dat hy nooit die land besoek het en nooit as koning gekroon is nie. Daarom was sy titel "Koning van Denemarke, die Vende en die Gote, verkose koning van Noorweë".

Frederik was die jongste seun van die eerste Oldenburg-koning, Christiaan I van Denemarke, Noorweë en Swede. Kort ná sy pa se dood is die minderjarige Frederik in 1482 verkies tot medehertog van Sleeswyk en Holstein; die ander medehertog was sy oudste broer, koning Hans van Denemarke. In 1490, toe Frederik meerderjarig word, is die twee hertogdomme onder die broers verdeel.

Toe Hans sterf, het ’n groep adellikes die troon aan Frederik aangebied, maar hy het dit van die hand gewys omdat hy regtens geglo het die meeste Deense adellikes sou lojaal aan sy broerskind Christiaan wees. In 1523 is Christiaan II, die koning van Denemarke, Noorweë en Swede, deur sommige adellikes gedwing om te abdikeer en Frederik het die troon bestyg as koning Frederik I. Daarna het hy steeds die meeste van sy tyd by Gottorp, ’n kasteel en landgoed in die stad Sleeswyk, deurgebring. 

Frederik het ’n sentrale rol gespeel in die verspreiding van Lutheranisme in Denemarke. In sy kroningsmanifes is hy die beskermheer van Rooms-Katolisisme in Denemarke gemaak. In dié rol het hy sy reg uitgeoefen om Rooms-Katolieke biskoppe in die land te kies. Christiaan II was onverdraagsaam teenoor Prostestantse leringe, maar Frederik was meer positief ingestel. Hy het byvoorbeeld opdrag gegee dat Lutherane en Rooms-Katolieke hul kerke deel en die eerste publikasie van die Bybel in Deens aangemoedig. In 1526, toe arrestasie en ’n verhoor die Lutherse hervormer Hans Tausen in die gesig staar weens kettery, het Frederik hom as sy persoonlike kapelaan aangestel om aan hom immuniteit te verskaf.

Tydens sy bewind het Frederik ’n oorlog tussen die Protestante en Rooms-Katolieke voorkom. In 1532 het hy Christiaan II, wat sy politieke terugkeer in Noorweë probeer bewerkstellig het, in hegtenis laat neem. Frederik is op 10 April 1533 in Gottorp in die ouderdom van 61 oorlede. Ná sy dood het die spanning tussen die Protestante en Rooms-Katolieke toegeneem en eindelik gelei tot die Grawevete ("Grevens Fejde").



</doc>
<doc id="128650" url="https://af.wikipedia.org/wiki?curid=128650" title="Christiaan III van Denemarke">
Christiaan III van Denemarke

Christiaan III (12 Augustus 1503 – 1 Januarie 1559) het tot met sy dood oor Denemarke en Noorweë regeer – onderskeidelik van 1534 en 1537 af. Tydens sy bewind het hy Lutheranisme as die staatsgodsdiens in sy ryke gevestig as deel van die Protestantse Hervorming.

Christiaan was die oudste seun van Frederik I en Anna van Brandenburg. In 1523 is Frederik I tot koning van Denemarke verkies in die plek van sy broerskind Christiaan II. 

Twee van Christiaan III se onderwysers was vurige hervormers wat ’n invloed op die jong prins gehad het. Hy het geen geheim gemaak van sy Lutherse sentiment nie. In 1528 het hy die Lutherse Kerk die staatskerk van Sleeswyk-Holstein gemaak.

Ná sy pa se dood in 1533 is Christiaan tot koning verkies. Die Deense staatsraad, wat deur Rooms-Katolieke biskoppe en adellikes oorheers is, het geweier om hom as koning te aanvaar en het hulle tot graaf Christopher van Oldenburg gewend in ’n poging om Christiaan II se bewind te herstel. Graaf Christopher is in die plek van Christiaan III tot regent verklaar en dit het tot ’n twee jaar lange burgeroorlog gelei bekend as die Grawevete ("Grevens Fejde", 1534–'36) tussen Protestantse en Rooms-Katolieke magte. Christiaan III het as oorwinnaar uit die stryd getree en hy het die troon bestyg.

Sy sege sou eindelik lei tot ’n einde aan Katolieke Christenskap in Denemarke en die aanvaarding van Lutheranisme as die Deense staatsgeloof. Dit het op 30 Oktober 1536 amptelik geword. Kloosters is gesluit en die eiendom deur die koning opgeëis. Kerke is toegemaak en katedraalskole gesluit. Biskoppe is gevange gehou totdat hulle ingestem het om te trou en afstand te doen van hul voorregte. Sommige het geweier en martelaars vir hul geloof geword.

Christiaan III se latere bewind is deur vrede gekenmerk. Hy is op Nuwejaar 1559 by Koldinghus oorlede.



</doc>
<doc id="128716" url="https://af.wikipedia.org/wiki?curid=128716" title="Frederik II van Denemarke">
Frederik II van Denemarke

Frederik II (1 Julie 1534 - 4 April 1588) was van 1559 tot met sy dood koning van Denemarke en Noorweë en Hertog van Sleeswyk.

Hy was die seun van Christiaan III en Dorothea van Sakse-Lauenburg. Anders as sy pa het hy sterk militêre ideale gehad. Reeds as jong man het hy bevriend geraak met Duitse oorlogsprinse. Kort ná sy troonbestyging, in die somer van 1559, het hy sy eerste oorwinning behaal met die verowering van Dithmarschen in Sleeswyk-Holstein.

Sy mededinging met Swede om oorheersing in die Baltiese streek het in 1563 gelei tot die Sewejarige Oorlog, die hoofkonflik van sy bewind. Hy het Swede vergeefs probeer verower; dié is regeer deur sy neef, koning Erik XIV. Dit het ontwikkel in ’n uiters duur oorlog waarin Noorweë byna verloor is. Die konflik het sy verhouding met sy adellike raadgewers geskaad, maar die Sture-moorde op 24 Mei 1567 deur die waansinnige koning Erik XIV in Swede het gehelp om die situasie in Denemarke te stabiliseer. 

Nadat Erik se opvolger, Johan III van Swede, geweier het om ’n vredesverdrag te aanvaar wat Denemarke bevoordeel, het die oorlog voortgesleep totdat dit beëindig is deur ’n status quo-vrede met die Verdrag van Stettin (1570). Denemarke is nie te veel daardeur verneder nie, maar dit het die perke van die Deense militêre mag uitgelig.

Ná die oorlog het Frederik die vrede bewaar sonder om sy pogings prys te gee om sy aansien as ’n vlootheerser uit te brei. Hy staan uit as ’n tipiese Renaissance-heerser van Denemarke. Hy was lief vir jag, wyn, vroue en feeste. As ’n persoon is hy dikwels beskryf as vurig, ydel, dapper en ambisieus.



</doc>
